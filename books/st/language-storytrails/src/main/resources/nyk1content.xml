<?xml version="1.0" encoding="utf-8"?>
<content xmlns="http://gamebooks.zagor.hu" xmlns:xsi="http://www.w3.org/2001/XMLSchema-instance" xsi:schemaLocation="http://gamebooks.zagor.hu http://zagor.hu/xsd/raw.xsd">
  <p id="back_cover">
    <next id="background" />
  </p>
  <p id="background" display="Háttér">
    <text>
        [p]Bejutsz Sherlock Holmes lakásába, bár a zseniális detektívvel nem találkozol. Csak körül akarsz nézni – de az eseményeket nem lehet megállítani, így máris nyakig benne vagy egy bűnügyben! Ellenfelei gyilkosságot akarnak Holmes nyakába varrni! Ha ügyes vagy, kihúzhatod a csávából…[/p]
    </text>
    <next id="1"></next>
  </p>
  <p id="1">
    <text>
        [p]Apám ezredes volt az indiai hadseregben. Kilencéves koromban nevelőintézetbe küldtek, és anyám apám után utazott Indiába. Diákéveim hátralevő részében apámat is, anyámat is ritkán láttam. Az iskolai szünetet mindig az egyik nagynénémnél töltöttem Maidstone-ban. Kedves asszony volt, de idős és nagyon régimódi. Helyeselte, hogy könyveket olvasok, de ellenezte kedvenc olvasmányaimat, a bűnügyi történeteket. Ezeket ártalmas és nem egészen ildomos dolognak tartotta![/p]
        [p]Amikor úgy találta, hogy már elég idős vagyok, nagynénémet néha rá lehetett venni, engedje meg, hogy néhány napot egyedül töltsek Londonban. A szüleimnek volt egy lakásuk a Northumberland Square-en, amelyet csak akkor használtak, ha nagy ritkán hazalátogattak. Ott laktam, elláttam magamat, és az Old Baileyben azzal töltöttem az időmet, hogy bírósági ügyeket hallgattam a karzatról.[/p]
        [p]Egy napon teljesen véletlenül fölfedeztem, hogy nagynéném szobalánya, Eliza, egy Mrs Hudson nevű hölgy unokahúga; ugyanazé a Mrs Hudsoné, aki Sherlock Holmes, a híres detektív főbérlője. Mrs Hudson volt a Baker Street 221/b egyik első emeleti lakásának tulajdonosa. Holmes ott bérelt néhány szobát, amelyeket megosztott barátjával és kollégájával, dr. John Watsonnal.[/p]
        [p]A Baker Street nem volt messze a Northumberland Square-től. Azzal az ürüggyel, hogy hírt hozok az unokahúgáról, meglátogattam Mrs Hudsont, és bemutatkoztam neki. Sőt, szokásommá vált, hogy minden alkalommal fölkeressem, amikor Londonba látogattam. Szó ami szó, elég jól összebarátkoztunk, és örömmel vártam a látogatásokat – még akkor is, ha eddig nem értem el eredeti célomat, hogy az albérlőjével találkozzam.[/p]
        [p]Ahányszor csak odamentem, Holmes mindig ügyféllel foglalkozott, vagy nem volt otthon, mert valamilyen ügyben nyomozott. Úgy tűnt, ez a látogatás sem különbözik a többitől. Mrs Hudson egyedül volt a házban. Dr. Watson Devonshire-be ment egy bizonyos Sir Henry Baskerville-hez, Baskerville Hallba. Mrs Hudson nem tudta, hol van, de úgy vélte, hogy jó néhány napra elutazott. Mrs Hudson konyhájában ültem, miközben ő teát főzött.[/p]
        [p]– Mivel ön nyilván elmegy, hogy meglátogassa beteg barátnőjét – mondtam –, nem maradhatok sokáig.[/p]
    </text>
    <next id="2"></next>
  </p>
  <p id="2">
    <text>
		[p]Mrs Hudson már alaposan hozzászokhatott Mr Holmes rendkívüli következtető képességéhez, de az én számból nyilván meglepte ez a megjegyzés.[/p]
		[p]– Ugyan honnan tudod, hogy az egyik barátnőm beteg? – kérdezte. – Tán ismered Mrs Baxtert?[/p]
		[p]– Nem – feleltem –, de azt mondanám, hogy a hölgy házfelügyelő, a közelben lakik és egyedül van odahaza. Már gyógyulófélben van, de még nem érzi elég jól magát ahhoz, hogy fölkeljen.[/p]
		[p]Mrs Hudsonnek leesett az álla. Nevetnem kellett.[/p]
		[p]– Ez igazán egyszerű – mondtam neki. – Itt van előttem az asztalon egy kulcs meg egy szalvétával letakart kosár. A szimatom azt súgja, hogy a kosárban forró, frissen sütött húspástétom van; az efféle étel nem súlyos betegnek való. Ma többször is esett az eső. Ha messzire vinné a kosarat, jobban betakarta volna, hogy megvédje az időjárás ellen. A kulcs arra utal, hogy önnek kell kinyitnia az ajtót, tehát a barátnője ágyban fekvő beteg és egyedül van. A kulcs olyanfajta zárhoz való, amilyet hátsó vagy alagsori ajtóra tesznek. Ha a barátnője lenne a ház tulajdonosa, akkor ez itt egy bejárati ajtó kulcsa lenne.[/p]
		[p]– Irgalmas Isten! – mondta Mrs Hudson, miközben odahozta az asztalhoz a teáskannát. – Nem hittem volna, hogy létezhet még egy Mr Holmeshoz fogható ember – és te még olyan fiatal vagy! De ami Mrs Baxtert illeti, igazad van. Nagyon gyönge az egészsége; most kezd felgyógyulni a mellhártyagyulladásból. Ápolásra van szüksége. Megteszek minden tőlem telhetőt, de nem mehetek el a házból túl hosszú időre.[/p]
		[p]– Miért nem? – kérdeztem.[/p]
		[p]– Tudod, Mr Holmes miatt. Ha nincs itthon, szereti tudni, hogy van itt valaki arra az esetre, ha netalán fontos üzenetek érkeznének. Persze azért elmegyek, de soha nem maradnék el egy egész álló napra.[/p]
		[p]– Ide figyeljen – mondtam. – Nekem nincs semmi fontos dolgom. Ha úgy gondolja, hogy megbízhat bennem, annyi időt töltök itt mindennap, amennyit csak tudok, és bármilyen üzenetet átveszek. Gondját viselheti Mrs Baxternek, én pedig elolvashatom mindazt, amivel le vagyok maradva.[/p]
		[p]Tudtam, hogy nem fog tetszeni neki az ötlet, de azt is tudtam, hogy ez a legegyszerűbb megoldás a problémájára. Így történt, hogy én lettem Mr Sherlock Holmes lakásának, a Baker Street 221/b-nek ideiglenes, fizetés nélküli helyettes házfelügyelője.[/p]
	</text>
    <next id="3"></next>
  </p>
  <p id="3">
    <text>
		[p]Másnap már korán reggel a Baker Streeten voltam, és épp jókor érkeztem ahhoz, hogy találkozzam a postással, aki az első levélkihordó körútját rótta. Mrs Hudson arra várt, hogy elindulhasson. Elkezdett ugyan takarítani Holmes szobáiban, de úgy döntött, hogy a portörlést későbbre kell halasztania. Átadta nekem a házhoz és Holmes szobáihoz való kulcsokat. Meghagyta, hogy Holmes postáját tegyem a detektív íróasztalára, de hozzá ne nyúljak a holmijához. Nem örülne neki. Ezután Mrs Hudson távozott.[/p]
		[p]Letettem Holmes és Watson leveleit az íróasztalra, és éppen úgy döntöttem, hogy „megnézni” nem annyit tesz, mint „hozzányúlni”, amikor megszólalt a bejárati ajtó csengője. Ez nyilván nem valami kereskedő lesz. A kitartó csöngetés azt sugallta, hogy olyasvalaki jött, aki nagyon izgatott.[/p]
		[p]Fiatal, jól öltözött nő állt a küszöbön. Valóban izgatottnak, ugyanakkor szomorúnak is látszott. Szó nélkül benyomult mellettem az előszobába, és sietve fölfelé indult a lépcsőn. Utánakiáltottam, hogy ha Mr Holmeshoz jött, akkor nincs szerencséje, mert a detektív nincs itthon. A hölgy ezt talán meg se hallotta, hiszen olyan izgatott volt, meg az esze is máshol járt, és csak ment fölfelé a lépcsőn. Követtem. Mire utolértem, már belépett Holmes szobájába.[/p]
		[p]– Hol van? – kérdezte. – Hol van Mr Holmes? Azt feleltem, épp most próbáltam megmagyarázni,[/p]
		[p]hogy Mr Holmes nincs itthon; és lehet, hogy napokig nem is lesz.[/p]
		[p]– Találkoznom kell vele – mondta. – Ez élethalál kérdés! – Rövid hallgatás után folytatta: – Üzenetet kell hagynom a számára. Neked pedig gondoskodnod kell róla, hogy abban a pillanatban megkapja, ahogy visszatér.[/p]
		[p]Felajánlottam, hogy tollat és papírt keresek neki.[/p]
		[p]– Nem szükséges – felelte, és elővett a táskájából egy borítékot, amelyet letett az íróasztalra. – Sylvia Marquis a nevem. Jelenleg Londonban tartózkodom, a Northumberland Hotelben.[/p]
		[p]Ezzel sarkon fordult, kiment a szobából és lesietett a lépcsőn. Utánabámultam.[/p]
		[p]Mind a hölgyben, mind pedig a viselkedésében volt valami rendkívül különös. Megvizsgáltam a borítékot, amit az íróasztalra tett. Vörös pecsétviasz volt rajta, és a pecséten egy nagy, gazdagon díszített „M” betű.[/p]
	</text>
    <next id="7">Föltettem magamnak a kérdést: vajon Holmes követte volna a nőt.</next>
    <next id="5">Vagy a boríték segítségével megkapta volna a megfelelő válaszokat.</next>
  </p>
  <p id="4">
    <text>
		[p]Biztos voltam benne, hogy a boríték egy eseménysor első láncszeme lesz. A legkézenfekvőbb az lenne, ha egy újabb látogató jönne ugyanezzel a levéllel kapcsolatban. Ha jól sejtettem, hogy valaki ki akarja használni Holmes távollétét, akkor a következő látogatómnak hamar meg kell jelennie.[/p]
		[p]Nem sokkal kilenc után megszólalt a bejárati ajtó csengője. Nem az a fiatal nő volt a látogató, aki a borítékot hozta, hanem egy javakorabeli férfi. A vastag tweedöltöny, köpeny és kalap olyasvalakire utalt, aki általában vidéken él, és akit a mestersége jó időben, rossz időben egyaránt a szabadba szólít. Szemüveget viselt, és rövid, takarosan nyírt szakállt hordott; sötét szakálla és haja itt-ott már őszült. Iskolázott hanglejtéssel beszélt.[/p]
		[p]– Elnézést kérek a késői zavarásért – mondta –, de feltétlenül találkoznom kell Mr Holmeszal.[/p]
		[p]Megmagyaráztam neki, hogy Holmes elutazott.[/p]
		[p]– Talán te is tudsz segíteni. Nem tudod, hogy a mai nap folyamán járt-e itt egy fiatal nő – aki esetleg Sylvia Marquis néven mutatkozott be?[/p]
		[p]Megmondtam, hogy a hölgy itt járt, de nem találkozott Mr Holmeszal.[/p]
		[p]– Bement Mr Holmes lakrészébe? – kérdezte a látogatóm.[/p]
		[p]– Igen, de csak azért, hogy ott hagyjon egy borítékot – feleltem.[/p]
		[p]– Ha csak egy levelet hozott, akkor nem kell aggódnunk – válaszolta. Elhallgatott. – Bocsáss meg. Dr. Oliver Broadbent vagyok a Surrey-beli Garforthból. Miss Marquis a betegem. Te túl fiatalnak látszol ahhoz, hogy emlékezz az esetre, de néhány évvel ezelőtt Mr Holmes volt az oka, hogy a lány apját gyilkosságért felakasztották. Kétség sem fért a bűnösségéhez, de az utóbbi időben Miss Marquis megzavarodott. Azt hiszem, bosszút akar állni az apja haláláért, és biztos vagyok benne, hogy Mr Holmes a céltáblája. Nagyon félek, hogy nem levelet hozott ide, hanem bombát![/p]
		[p]Azt feleltem, biztos vagyok benne, hogy téved, de ha ez megnyugtatja, megmutatom neki Mr Holmes szobáját, amelyben Miss Marquis járt, és a borítékot is.[/p]
		[p]Ami a borítékot illeti, úgy tűnt, hogy elégedett, de aztán azt javasolta, hogy tüzetesebben is szemügyre vehetnénk a szobát, nincs-e benne valami gyanús csomag vagy küldemény. Már éppen bele akartam egyezni, amikor hirtelen leküzdhetetlennek látszó köhögésroham kerítette hatalmába.[/p]
		[p]– Valami légúti nyavalya – zihálta. – Egy kis vizet…[/p]
		[p]Vajon csak ki akart küldeni a szobából?[/p]
	</text>
    <next id="8">Kimenjek?</next>
    <next id="6">Vagy ragaszkodjam hozzá, hogy velem jöjjön?</next>
  </p>
  <p id="5">
    <text>
		[p]Kizárólag a boríték miatt találtam furcsának a hölgy viselkedését. Adva van egy szemmel láthatóan nagyon izgatott fiatal nő, akinek, úgy tűnt, megérkezésekor semmi kétsége sem volt afelől, hogy találkozni fog Mr Holmeszal. Mégis elég előrelátó volt, és becsomagolta, amit a boríték tartalmaz, bármi legyen is az.[/p]
		[p]Fölkaptam az íróasztalról Holmes kézinagyítóját, és figyelmesen megnéztem a borítékot. Drága papírból készült. Az efféle borítékból egy csomag legalább fél koronába kerül. Semmi nem volt ráírva, még Mr Holmes neve sem – ez furcsa feledékenység.[/p]
		[p]Nem is úgy volt kivitelezve, mintha a hölgynek az utolsó pillanatban jutott volna eszébe, mielőtt elindult a szállodából. Ez nem szállodai levélpapír volt, mert akkor a borítékra rányomtatták volna a hotel nevét. Lehetséges, hogy a hölgy magával hordja a saját írómappáját, de olyanfajta pecsétnyomót, amilyet a viaszra rányomtak, nem hordhat magánál. Nem pecsétgyűrű volt, hanem valami sokkal nagyobb, csak íróasztalra való tárgy, nem olyasmi, amit az ember a csomagjában cipelne.[/p]
		[p]Egy boríték tartalmát többféleképpen is el lehet olvasni anélkül, hogy kinyitná az ember. Odamentem a munkapadhoz, amelyen Holmes a vegyszereit tartotta, és belemártottam a zsebkendőmet egy kis alkoholba. Megdörzsöltem vele a borítékot. A papír azonnal átlátszó lett, de csak azért, hogy kiderüljön, a borítéknak sötét papírbélése van; ez rendszerint csak az európai levélpapírra jellemző.[/p]
		[p]A hölgy azt állította, „élet-halál kérdésről” van szó, mégsem úgy reagált a hírre, hogy Mr Holmes nincs itthon, ahogy elvártam volna. Inkább itt hagyott egy gondosan előkészített borítékot, amelynek a tartalmát jó ideig nem fogják elolvasni. Biztos voltam benne, hogy a borítékot nem arra szánták, hogy üzenetet hagyjanak, hanem valami egészen más célt szolgált; ha egyáltalán volt benne valami![/p]
		[p]Aznap délután öt órakor Mrs Hudson azzal a hírrel tért haza, hogy barátnőjének, Mrs Baxternek „rosszabbodott az állapota”, ezért neki, Mrs Hudsonnek mellette kellene töltenie az éjszakát. Nálam hagyott egy kulcsot, hogy másnap reggel be tudjak menni a házba. Én viszont arra használtam a kulcsot, hogy még aznap este nyolc óra tájban visszatérjek a Baker Street-i lakásba. Látogatót vártam.[/p]
	</text>
    <next id="4"></next>
  </p>
  <p id="6">
    <text>
		[p]– Sajnálom – mondtam neki –, de biztos vagyok benne, hogy Mr Holmesnak nem lenne ínyére, ha egyedül hagynék egy idegent a lakásában. Ha kijön velem a konyhába, szívesen adok önnek vizet.[/p]
		[p]Azt hittem, tiltakozni fog, vagy talán fölbosszantja a feltételezés, hogy nem bízom meg benne. De sem ez, sem az nem következett be.[/p]
		[p]– Hát persze – felelte, és két görcsös köhögés között hozzátette: – Teljesen igazad van. Én sem örülnék neki, ha bármilyen idegent egyedül hagynának a magántermészetű irataim között. Ha előremész, követlek.[/p]
		[p]Az ajtóhoz mentem; látogatóm szorosan a nyomomban lépkedett. A szemem sarkából láttam, hogy zsebkendőt vesz elő a zsebéből; azt hittem, azért, hogy a szája elé tegye, mert még mindig köhögött. Nem számítottam rá, hogy az én szám elé fogja tenni![/p]
		[p]Csak annyi időm maradt, hogy felismerjem a kloroform émelyítő illatát, aztán lüktetve zúgni kezdett a fejem, és minden elsötétült előttem.[/p]
		[p]Amikor ismét magamhoz tértem, kissé émelygett a gyomrom és kellemetlen ízt éreztem a számban. Láttam, hogy a padlón fekszem, a lépcső tetején. A lámpák még mindig égtek, de a házban csönd honolt. Szinte semmi kétségem sem volt afelől, hogy látogatóm elintézte, amiért idejött, és valószínűleg rég elment.[/p]
		[p]A lépcső korlátjába kapaszkodva fölálltam, aztán addig álldogáltam ott, amíg ki nem tisztult a fejem és biztos nem voltam benne, hogy járni tudok, anélkül hogy elesnék.[/p]
		[p]Először Holmes szobájába néztem be. Üres volt, és legalábbis első pillantásra minden ugyanolyannak tűnt, mint amikor utoljára láttam. Feltett szándékom volt, hogy alapos vizsgálatot tartok, de csak akkor, ha a ház többi részét már ellenőriztem.[/p]
		[p]Valamennyi helyiséget végigjártam, de úgy látszott, minden rendben van. Erősen kételkedtem benne, hogy látogatóm a ház bármely más részében is járt. Bármi volt is látogatásának valódi célja, biztosra vettem, hogy az Holmes nappali szobájában rejlik. Szinte lehetetlen bármit is tenni anélkül, hogy az ember hátra ne hagyna valami parányi nyomot. Csak abban reménykedhettem, hogy ügyességem talán felér Sherlock Holmeséval, és megtalálom ezt a nyomot![/p]
	</text>
    <next id="10"></next>
  </p>
  <p id="7">
    <text>
		[p]A hölgy, aki Sylvia Marquis néven mutatkozott be, mindössze néhány pillanattal ezelőtt hagyta el a házat. Ha gyalog megy vissza a Northumberland Hotelba, akkor még mindig a láthatáron van. Nem volt.[/p]
		[p]Egy pogácsaárus csengettyűjével a kezében megállt az utca másik oldalán, hogy átrendezze a pogácsákat a tálcáján, amit a fején szokott szállítani. Átrohantam hozzá.[/p]
		[p]– Bocsánat – mondtam. – Nem látott véletlenül néhány pillanattal ezelőtt egy fiatal nőt távozni a szemközti házból?[/p]
		[p]– De igen – felelte. – Kocsival ment el.[/p]
		[p]– Azt akarja mondani, hogy megállított egy kocsit?[/p]
		[p]– Nem – felelte. – Azt hiszem, várt rá a kocsi. Az elmúlt tíz percben állt egy itt az utcán, a nő meg egyenesen odament és beszállt.[/p]
		[p]Ha Sylvia Marquis valóban arra számított volna, hogy találkozik Mr Holmeszal és valamennyi időt a társaságában tölt, nem várakoztatott volna egy kocsit. A Northumberland Hotelhoz mentem.[/p]
		[p]Valóban bejelentkezett a szállodába egy bizonyos Miss Sylvia Marquis, de a kulcsa a táblán lógott. A hölgy nem tartózkodott a szobájában. Többet akartam tudni. Szüleim lakása csaknem szomszédos volt a szállodával. Mivel gyakran haladtam el a hotel előtt, megismerkedtem George-dzsal, a kapussal. Elmondtam neki, mit akarok tudni. Némi pénzt ajánlottam, de a saját részére nem kért semmit – ám úgy vélte, a boynak elkelne egy-két shilling. Azt mondta, tíz perc türelmet kér.[/p]
		[p]Átmentem a lakásunkba, és tizenöt perc múlva visszatértem a szállodához. Miss Marquis valóban kivett egy szobát, és előre kifizette. Előző nap jelentkezett be, de a szobalány szerint senki nem lakik a szobában és poggyász sincs benne. A szobát tíz napra vették ki.[/p]
		[p]El kellett intéznem néhány ügyes-bajos dolgomat. Igazából vissza kellett volna mennem a lakásba, hogy utánanézzek, nem kell-e ennivalót vennem, és hogy meggyőződjem róla, van-e elegendő tiszta fehérneműm. Nem feledkeztem meg a rejtélyes borítékról sem, amely még mindig Holmes íróasztalán hevert a Baker Streeten. El kellett döntenem, mi a fontosabb;[/p]
	</text>
    <next id="9">A saját kis szükségleteim.</next>
    <next id="5">Vagy az a boríték.</next>
  </p>
  <p id="8">
    <text>
		[p]Úgy döntöttem, hogy ha a látogatásnak valami titkos célja van, akkor hagynom kell, hogy éljen az alkalommal. Csak így remélhettem, hogy rájövök, mi lehet ez a cél. Azt mondtam neki, hogy a konyhából hozok vizet.[/p]
		[p]Bőven elég időt adtam neki, mielőtt visszamentem a vízzel. Úgy tűnt, hogy már nem köhög, de azért megitta a vizet. Közölte velem, hogy ő már alaposan körülnézett a szobában, és nem látott semmiféle gyanús csomagot vagy küldeményt. Megkérdeztem, mit szól a borítékhoz. Biztosra vette, hogy neki azzal semmi dolga. Mindössze arról akart meggyőződni, hogy a betege nem veszélyezteti Mr Holmes életét. Ezzel távozott, mondván, hogy majd ír Holmesnak, és óva inti Miss Marquistól.[/p]
		[p]Végignéztem Holmes könyvespolcait, és láttam, hogy megvan neki az Orvosi címjegyzék. Két dr. Broadbent is szerepelt benne, de egyiket sem hívták Olivérnek és egyik sem folytatott orvosi gyakorlatot Garforthban. Ez nem lepett meg. Bármi legyen is látogatóm valódi neve, jövetelének mindössze három oka lehetett: hogy megnézzen valamit, elvigyen valamit, vagy itt hagyjon valamit. Végtelenül hálás voltam érte, hogy Mrs Hudson kitisztította a kandallót, de nem törölgette le a port. Mindent vékony fehér hamuréteg borított. így ha bárki bármit idehozott, megérintett vagy elmozdított, azon a tárgyon áruló nyomok fognak látszani. Három órát töltöttem el a szoba átvizsgálásával. Nem voltak nyomok sem a könyvespolcokon, sem az iratok között, kivéve azon a helyen, ahonnan levettem az Orvosi címjegyzéket. A vegyszeres üvegeken akadt ugyan néhány nyom, de azokat a nyomokat én hagytam. Az íróasztalnál fejeztem be a vizsgálódást – és csaknem elkerülte a figyelmemet, amit kerestem![/p]
		[p]Az íróasztalon egy jegyzettömb hevert. Jó néhány oldalán odafirkantott jegyzetek látszottak Holmes írásával. Alatta nem volt por, de amikor megnéztem nagyítóval, láttam, hogy a tetején sincs![/p]
		[p]Éjjel fél egy volt. Úgy éreztem, vissza kell mennem a Northumberland Square-re. Ahogy átvizsgáltam a könyvespolcokat, észrevettem valamit, ami úgy nézett ki, mint Holmes ügyeinek betűrendes mutatója. Levettem az L–N jelzésű kötetet. Szerepelt benne egy Marquis-ügy; és egy Sylvia Marquis is! A gyilkosság Garforthban történt.[/p]
	</text>
    <next id="11">Tudtam, Mrs Hudson arra számít, hogy reggel visszajövök.</next>
    <next id="13">De e felfedezés birtokában vajon nem fontosabb-e, hogy Garforthba utazzam?</next>
  </p>
  <p id="9">
    <text>
		[p]A bevásárlás túlnyomó részét az emberekkel, egyfogatú kocsikkal és ló vontatta omnibuszokkal zsúfolt Stranden intéztem el. Csaknem dél volt. Megéheztem, ugyanakkor már alig vártam, hogy visszatérhessek a Baker Streetre, így aztán bementem egy Lyons Teázóba, ahol oly gyors volt a kiszolgálás, hogy a pincérnőket méltán nevezték Nippynek, vagyis Fürgének. Megettem meleg sajtos pirítósból és képviselőiánkból álló hevenyészett ebédemet, aztán intettem egy bérkocsinak, letettem a Northumberland Squareen, amit vásároltam, és folytattam az utat a Baker Streetre.[/p]
		[p]Mrs Hudson már hazatért, egyrészt azért, hogy némi ennivalót készítsen nekem, másrészt pedig, hogy közölje: Mrs Baxter állapota romlott, így lehet, hogy mellette kell maradnia éjszakára. Mondtam neki, hogy ne aggódjon. Van kulcsom a Baker Street-i házhoz. Néha ugyan el kell majd mennem, de kora reggeltől késő délutánig annyi időt töltök ott, amennyit csak tudok.[/p]
		[p]Mrs Hudson nyugtalannak látszott, és úgy éreztem, nemcsak a barátnője betegsége miatt.[/p]
		[p]– Látogatója volt? – kérdeztem csak úgy félvállról.[/p]
		[p]– Igen – felelte –, valami dr. Oh ver Broadbent; úgy rémlik, azt mondta, a Surrey-beli Garforthból jött. Járt itt egy fiatal nő, miután elmentem ma reggel?[/p]
		[p]– Igen – mondtam, és azt is elmeséltem, hogy itt hagyott egy lepecsételt borítékot.[/p]
		[p]– Akkor lehet, hogy az a férfi igazat mondott. Azt állította, hogy ez a fiatal nő a betege, és nincs ki mind a négy kereke; meg azt, hogy a lány apját Mr Holmes miatt bíróság elé állították és gyilkosságért föl is akasztották, és a doktor úgy véli, a lány talán bosszút forral. A doktor szerint lehet, hogy egy bombát hagyott itt Mr Holmes lakosztályában![/p]
		[p]– Megengedte neki, hogy körülnézzen a lakásban? – kérdeztem.[/p]
		[p]– Meg hát. Mi mást tehettem volna?[/p]
		[p]– És mellette maradt? – érdeklődtem.[/p]
		[p]– Amikor úgy tudtam, hogy bomba lehet odabent? – kiáltott fel. – Dehogy maradtam! Kint megvártam.[/p]
		[p]– És aztán? – kérdeztem.[/p]
		[p]– Kijött, és közölte, hogy semmit nem talált. Azt mondta, majd ír Mr Holmesnak, aztán elment.[/p]
		[p]Megkérdeztem, hogy nézett ki az illető.[/p]
		[p]– Rossz az arcmemóriám – felelte Mrs Hudson. – Elég magas férfi volt, javakorabeli, őszülő fekete hajjal – és szakállal. Szemüveget viselt.[/p]
		[p]Alig vártam, hogy Mrs Hudson elinduljon. Tudnom kellett, mi történt valójában Holmes lakásában.[/p]
	</text>
    <next id="10"></next>
  </p>
  <p id="10">
    <text>
		[p]Félig-meddig arra számítottam, hogy talán eltűnt az a boríték, amit Sylvia Marquis otthagyott; de nem. Még mindig az íróasztalon feküdt, és a pecsétet se törték fel. Bárki volt is valójában az a férfi, jövetelének mindössze három oka lehetett: hogy megnézzen valamit, elvigyen valamit, vagy itt hagyjon valamit.[/p]
		[p]Hálás voltam érte, hogy Mrs Hudson kitisztította a kandallót, de nem törölgette le a port. Mindent vékony fehér hamuréteg borított. így ha bárki bármit idehozott, megérintett vagy elmozdított, azon a tárgyon áruló nyomok lesznek. A könyvespolcoknál és az iratoknál kezdtem, és szinte azonnal észrevettem, hogy Holmesnak megvan az Orvosi címjegyzék. Levettem a polcról, és kikerestem a Broadbent nevet. Kettő is szerepelt benne, de egyiket se hívták Olivernek és egyik se folytatott orvosi gyakorlatot Garforthban. Ez nem lepett meg! Azon a helyen kívül, ahonnan levettem a címjegyzéket, máshol nem látszott semmiféle nyom a polcokon.[/p]
		[p]Holmes vegyszeres üvegein akadt ugyan néhány nyom, de eszembe jutott, hogy azokat a nyomokat én hagytam. Az íróasztalnál fejeztem be a vizsgálódást – és csaknem elkerülte a figyelmemet, amit kerestem![/p]
		[p]Az íróasztalon egy jegyzettömb hevert. Jó néhány oldalán odafirkantott jegyzetek látszottak Holmes írásával. Alatta nem volt por, de amikor megvizsgáltam Holmes nagyítójával, láttam, hogy a tetején sincs![/p]
		[p]A szoba átvizsgálása tovább tartott, mint gondoltam, és már nagyon későre járt. Vissza kellett térnem a Northumberland Square-re. Még valamit el akartam intézni. Holmes polcain láttam valamit, ami úgy nézett ki, mint ügyeinek betűrendes mutatója. Levettem az L–N jelzésű kötetet. Az Orvosi címjegyzékben nem szerepelt dr. Broadbent. Biztos akartam lenni benne, hogy Holmes eseteinek jegyzékében nincs Marquis-ügy – de volt; sőt akadt egy Sylvia Marquis is. A gyilkosságot Garforthban követték el.[/p]
		[p]Ez az ügy lassan a nyilvánvaló találgatás meg a lehetséges tények furcsa és szokatlan keverékévé vált. Persze Holmes ennyi idő alatt már megfejtette volna a rejtély egy részét. Én azonban nem![/p]
	</text>
    <next id="11">Tudtam, Mrs Hudson arra számít, hogy reggel visszajövök a Baker Streetre.</next>
    <next id="13">De a Marquis-üggyel kapcsolatos felfedezés birtokában vajon nem fontosabb-e, hogy Garforthba utazzam?</next>
  </p>
  <p id="11">
    <text>
		[p]A Baker Streetre visszatérve egy kis időt azzal töltöttem, hogy megvizsgáltam a Holmes asztalán lévő jegyzettömböt. Ha egyszerűen csak fölemelték volna, nyomok maradtak volna a porrétegen, amely befedte – de a teteje teljesen tiszta volt. A jegyzettömböt valaki elvitte, aztán valaki visszahozta – „Sylvia Marquis” vitte el és „dr. Broadbent” hozta vissza? Ez megmagyarázná a két látogatás célját; de vajon miért volt olyan fontos a jegyzettömb?[/p]
		[p]Lelkiismeret-furdalásom volt, amiért elolvastam Holmes magántermészetű feljegyzéseit, de határozottan éreztem, hogy valami baljós dolog készül. Lehet, hogy valakinek az élete függ attól, hogy megtalálom-e a rejtély megoldását.[/p]
		[p]A jegyzettömb tartalma semmit nem árult el. Csak címek, megbeszélések és emlékeztetőül felírt adatok gyűjteménye volt. Néhány oldalt kitéptek belőle. Előfordulhat, hogy nem is találok benne semmit, mert már eltüntették, amire kíváncsi vagyok![/p]
		[p]Mrs Hudson négy órakor tért haza. Másnap reggelig nem szándékozott újra elmenni, mert Mrs Baxter egészségi állapota ismét javult. Elindulhattam volna, amilyen gyorsan csak akartam. Megmutattam Mrs Hudsonnek, hová tettem a leveleket, és közöltem vele, hogy nem jött több látogató.[/p]
		[p]– Ejha! – kiáltott fel. – Mr Holmest nagy tisztesség érte![/p]
		[p]Az íróasztalra nézett, és a lepecsételt borítékra, amit nem tettem a többi közé.[/p]
		[p]– Az a levél – folytatta – Mr Holmes fivérétől, Mycrofttól érkezett. Mr Holmes mindig azt mondja, Mycroft lusta ahhoz, hogy bárkinek is írjon.[/p]
		[p]– Biztos benne, hogy Mycroft küldte? – kérdeztem.[/p]
		[p]– Hát persze – felelte. – A pecsétről tudom. Egyszer már láttam; és Mr Holmesnak is ugyanilyen van, csak „S” betűvel.[/p]
		[p]Mennem kell, mondtam, de csak azt követően, hogy alkalmat találtam rá, hogy Holmes jegyzettömbjét titokban a zsebembe csúsztassam. Távoztam a házból, közben arra gondoltam, talán itt az idő, hogy fölkeressem Mycroft Holmest.[/p]
		[p]Két kis kölyök játszott a járdán egy hordóabronccsal. Az abroncs a lábamhoz gurult, és az egyik fiú odaszaladt hozzám, hogy visszaszerezze.[/p]
		[p]– Gyere utánunk – suttogta, és hozzátette: – de ne úgy, hogy mindenki észrevegye.[/p]
		[p]Ezzel lassan elindultak. Már hallottam olyanokról, akiket sötét sikátorokba csalogattak és kiraboltak.[/p]
	</text>
    <next id="15">Nem tudtam, hogy kövessem-e őket.</next>
    <next id="12">Vagy inkább menjek a dolgom után.</next>
  </p>
  <p id="12">
    <text>
		[p]Mycroft Holmesra összpontosítottam a figyelmemet. Biztos voltam benne, hogy nem ő küldte a borítékot, amelyet Miss Marquis hozott, de akkor miért intézték úgy, hogy ez legyen a látszat? Dr. Watson valamennyi beszámolóját olvastam Holmes ügyeiről a Strand Magazine-ban, így valamelyest ismertem Mycroft szokásait. Tudtam például, hogy minden este ugyanabban az időpontban megy haza whitehalli irodájából a Pali Mailen lévő lakásába. Az [em]Illustrated London News[/em]-ban megjelent kép alapján azt is tudtam, hogy néz ki. Rövid ideig várakoztam a Pali Mail sarkán, és türelmem elnyerte méltó jutalmát. Egy jól megtermett, elég testes, jelentéktelen külsejű férfi közeledett.[/p]
		[p]– Bocsássa meg a szemtelenségemet – kezdtem –, de ugye ön Mr Mycroft Holmes, Mr Sherlock Holmes fivére?[/p]
		[p]– Az vagyok – válaszolta meglehetősen kurtán.[/p]
		[p]– A történet túl hosszú ahhoz, hogy az utcán mondjam el – közöltem vele –, de jó okom van rá, hogy azt gondoljam: az ön fivére veszélyben forog, és jelenleg nem lehet megtalálni.[/p]
		[p]– A fivérem – felelte Mycroft – elhatározta, hogy kihívja maga ellen a veszélyt, és számomra érthetetlen okokból, úgy látszik, jól megél belőle. Továbbindult. A leghatásosabb érvemmel hozakodtam elő.[/p]
		[p]– Nem tudom, mi ez a veszély, de egészen biztos vagyok benne, hogy önt is érinti a dolog. Egy levelet hoztak a Baker Streetre, amely látszólag öntől érkezett. Nem hiszem, hogy ön efféle levelet küldött.[/p]
		[p]Mycroft megállt.[/p]
		[p]– Rendben van – mondta kelletlenül. – Jobb lesz, ha elmondod a történetet. A klubom közelebb van, mint a lakásom. Ott elmesélheted.[/p]
		[p]Csak ketten ültünk a Diogenész Klub könyvtárában, míg mindent elmondtam, amit tudtam. Mycroft szótlanul hallgatott. Amikor befejeztem, még néhány percig csöndben maradt.[/p]
		[p]– Igen! – szólalt meg hirtelen. – Megvan! Világos, hogy ez az egyetlen logikus megoldás. – Rám nézett. – Nálad van a fivérem jegyzettömbje?[/p]
		[p]Nálam van, feleltem, és átadtam neki. Szó nélkül elvette.[/p]
	</text>
    <next id="20"></next>
  </p>
  <p id="13">
    <text>
		[p]Mielőtt elindultam a Baker Streetről, megnéztem Holmes Bradshaw-féle vasúti menetrendjét. A Victoria pályaudvarról induló fővonal a Pendle elágazásig visz, és ott átszállhatok Garforth Halt felé. Mindent megtudhatok, amire szükségem van, és alig több mint három óra leforgása alatt vissza is térhetek Londonba.[/p]
		[p]Másnap épp jókor érkeztem a Baker Streetre ahhoz, hogy átvegyem a reggeli postát és néhány sort hagyjak Mrs Hudsonnek – arra az esetre, ha visszatérne. Megírtam neki, hogy remélhetőleg kora délutánra visszaérek. Aztán bérkocsival a Victoriára hajtattam, ahol tíz percem volt rá, hogy megváltsam a jegyemet és fölszálljak a vonatra.[/p]
		[p]Garforth elég kicsi, de hosszan elnyúló falu volt. A vasúti hordár útbaigazított az orvos házához – közel volt, mindössze negyed mérföldnyit kellett gyalogolnom. Szerencsémre az orvos éppen befejezte délelőtti rendelését, és még nem indult el beteglátogató körútjára. Kitaláltam egy mesét arról, hogy Miss Marquis megpróbált érintkezésbe lépni Mr Holmeszal, én meg elmulasztottam felírni a címét. Csak arra emlékeztem, hogy Garforthban lakik, és azt reméltem, hogy helyre tudom hozni ostoba figyelmetlenségemet, mielőtt Mr Holmes visszatér.[/p]
		[p]Ahogy előre sejtettem, az orvos egyáltalán nem hasonlított arra a férfira, aki látogatást tett a Baker Streeten és Broadbentnek nevezte magát. Ez az ember alacsony volt és kövér. Rémes skót kiejtéssel beszélt, és ehhez jól illett a neve is – John Campbell. Ekkor ért az első meglepetés.[/p]
		[p]– Igen – mondta –, valóban ismerem Miss Marquist, bár ő a társam betege, egy Oliver Broadbent nevű fiatalemberé, aki nemrég lépett be hozzám. Pillanatnyilag szabadságon van – szűkebb hazámban, Skóciában. De ez nem baj. Én is meg tudom mutatni, hol lakik Sylvia Marquis – az Almafa tanyán, a nagynénjével meg a nagybátyjával. Idelátszanak a ház kéményei. Majd megmutatom, ha a kapuhoz érünk.[/p]
		[p]Megtaláltam az Almafa tanyát, de a ház ajtaján hiába kopogtattam. Atballagtam az udvaron a pajtákhoz és a gazdasági épületekhez. Megpróbáltam benyitni néhány ajtón. A legtöbb zárva volt – de találtam egy nyitottat is. Belöktem, hogy megnézzem, van-e valaki odabenn, amikor hátulról hirtelen meglöktek, hogy elterültem a padlón.[/p]
	</text>
    <next id="14"></next>
  </p>
  <p id="14">
    <text>
		[p]Még mindig a padlón feküdtem, amikor hallottam, hogy becsukódik mögöttem az ajtó és bekattan a retesz. Fölálltam. Csak a rosszul záródó ajtó szélei mellett szűrődött be némi fény, meg egy kis ablakon át, amelyen vastagon állt az évek óta rárakódott piszok. Megpróbáltam kinyitni az ajtót, de félelmem beigazolódott: kívülről volt bereteszelve.[/p]
		[p]Épp nekiláttam, hogy szemügyre vegyem börtönöm többi részét, amikor észrevettem, hogy valami nagy fehér élőlény tart felém a félhomályon át. Félreugrottam, de bármi volt is az, megdöfte a csípőmet és a falhoz vágott. Dühös visítás hallatszott. Egy jól fejlett kan disznóval zártak össze, amely elég nagy és elég erős volt ahhoz, hogy akár egy embert is megöljön![/p]
		[p]Kinyújtottam a kezemet, hogy megkapaszkodjam. Ujjaimmal megérintettem egy tárgyat, amit a falhoz támasztottak. Egy ócska deszkadarab volt. A kan megfordult, és ismét közeledett. Megragadtam a deszkát, és célba vettem az ormányát. A visítás elárulta, hogy az ütés célba talált, de ez nem állította meg a disznót. Most megint nekem rontott, még dühösebben, mint az előbb. Már nem volt rá időm, hogy újra ráhúzzak a deszkával, ezért félreugrottam az útjából. Éreztem, hogy megcsúszik a lábam, és ahogy a padlóra zuhantam, azt hittem, végem van. A következő másodpercben a kan rám veti magát, eltipor és széttép a körmeivel meg a fogaival.[/p]
		[p]Bizonyára úgy bevertem a fejemet, hogy elvesztettem az eszméletemet. Amikor kinyitottam a szememet, még mindig a padlón feküdtem. Se nem láttam, se nem hallottam a disznót, a helyiség pedig egyszerre csak világosabbnak tűnt. Felültem. A fény a falban tátongó hatalmas lyukon áradt be. Ez mindent megmagyarázott. A régi deszkafalak már félig-meddig elkorhadtak. Ahogy félreugrottam, a féltonnás támadó kan egyenesen átrohant a falon![/p]
		[p]Előbb meggyőződtem róla, hogy a disznó nem vár-e odakint, aztán átmásztam a lyukon. Pillanatnyilag nem érdekelt, hogy találkozom-e bárkivel is az Almafa tanya többi lakója közül. Egyenesen kimentem az útra, és visszafelé igyekeztem az állomásra.[/p]
		[p]Ami az imént történt, nem volt véletlen. A tanyán nem számíthattak rá, hogy odamegyek. Talán követett valaki Londonból, és visszafelé is követni fog?[/p]
	</text>
    <next id="16">Vajon azon igyekezzem, hogy jól lássanak a peronon?</next>
    <next id="18">Vagy rejtőzzem el, és csak a lehető legutolsó pillanatban szálljak föl a vonatra?</next>
  </p>
  <p id="15">
    <text>
		[p]A két kölyök még mindig az abronccsal játszott, de közben olyan sebességgel haladtak előre az utcán, hogy természetes sétatempóban könnyűszerrel követhettem őket. Jó néhány sarkon bekanyarodtunk, amikor hirtelen eltűntek egy kapuboltív alatt. Megálltam a kapu előtt; fölötte tábla hirdette: „Fuvarosudvar.” A lurkóknak nyoma sem volt, de ha már idáig eljöttem, befordultam a kapu alá.[/p]
		[p]Ahogy a hely neve is sugallta, egy udvaron találtam magam. Számos szekeret, néhány istállót, egymásra halmozott zsákokat meg szénát és jó csomó szemetet láttam odabent.[/p]
		[p]– Te Mr Sherlock 'Olmes barátja vagy? Amikor megfordultam, láttam, hogy a két fiú ott áll szorosan mellettem.[/p]
		[p]– Igen – feleltem. Ez egyszerűbb volt, mint a teljes igazságot megmagyarázni.[/p]
		[p]– Én Fred vagyok – mondta az egyik fiú. – Emmeg itten Charlie.[/p]
		[p]Fred rongyos inget és mellényt viselt, meg egy olyan nadrágot, amelyen látszott, hogy nagy volt rá és levágták a szárát, hozzá félretaposott sarkú bakancsot és sapkát hordott. Charlie-nak nem ment ilyen jól a sora; se mellénye, se bakancsa, se sapkája nem volt. – Valami gáz van, ugye? – kérdezte Fred.[/p]
		[p]Mielőtt megfontolhattam volna, mit feleljek, rájöttem, hogy az udvar tele van gyerekkel; akad köztük kisebb is, nagyobb is, de valamennyi igencsak hasonlít Fredre és Charlie-ra.[/p]
		[p]– Mi vagyunk a Baker Street-i Szabadcsapat – folytatta Fred az összegyűlt csoportra mutatva.[/p]
		[p]Ráismertem az elnevezésre. Eszembe jutott, hogy olvastam dr. Watson beszámolóját Holmes két híres esetéről: „A skarlátvörös dolgozószoba”-t és „A tisztességtelen ember”-t. Holmes néhány környékbeli utcakölyköt fogadott fel, hogy információt gyűjtsenek olyan helyeken, ahol bárki mást észrevennének, de egyetlen pillantásra se méltatnak egy toprongyos gyereket. Rájöttem, hogy hirtelenjében talán szert tettem a saját külön magánnyomozó csapatomra![/p]
		[p]– Igen – mondtam. – Biztos vagyok benne, hogy gáz van, de ti miből gondoljátok?[/p]
		[p]Fred szólalt meg: – Nagy a sürgés… – …forgás – toldotta meg Charlie.[/p]
		[p]– Figyelik a házat – folytatta Fred –, téged meg követnek.[/p]
		[p]– Úgy látszik, ti sokkal többet tudtok, mint én – mondtam nekik. Fred erre jól kihúzta magát – alig három láb hat hüvelyk magas volt.[/p]
		[p]– Naná – felelte –, mert te nem vagy olyan tapasztalt, mint mink.[/p]
	</text>
    <next id="19"></next>
  </p>
  <p id="16">
    <text>
		[p]Senki nem volt a peronon, amikor odaértem. Egy férfi épp akkor bukkant föl, amikor a vonat befutott. Magas, sovány, ősz hajú idős úr volt. Elég ártalmatlannak látszott, és beszállt az egyik fülkébe, meglehetősen távol az enyémtől.[/p]
		[p]Összecsapásom a disznóval nem tett jót a ruhámnak. A szalma és a sár túlnyomó részét sikerült eltávolítanom. Csak úgy dőlt belőlem a tanyasi udvar szaga, ezért kinyitottam a fülke ablakát, remélve, hogy a szag elszáll, mire Londonba érek.[/p]
		[p]Meg kellett fontolnom a következő lépésemet. Bár igencsak furdalt a lelkiismeret miatta, „kölcsönvettem” Holmes jegyzettömbjét az íróasztaláról. Egyetlen magyarázatot tudtam adni arra, hogy nem poros: „Sylvia Marquis” elvitte és „dr. Broadbent” visszahozta. Meg kellett tudnom, hogy miért. Nálam volt ugyan a jegyzettömb, de úgy tűnt, most nem alkalmas rá az időpont, hogy gondosan megvizsgáljam. Egy dologban azonban biztos voltam. Bármi is folyik itt, nagyon okos fickók állnak a háttérben; olyanok, aki vették a fáradságot és gondoskodtak róla, hogy a meséjük hihető legyen, legalábbis felületes vizsgálat esetén. Létezett egy Marquis-ügy. Létezett egy Sylvia Marquis, sőt egy dr. Broadbent is, aki „történetesen” nem volt otthon. Ha nem az lett volna a helyzet, hogy az igazi dr. Broadbent csak most szerzett diplomát és így még nem szerepelt az Orvosi címjegyzékben, akkor talán el sem utazom Garforthba.[/p]
		[p]Amikor leszálltam a vonatról a Victoria pályaudvaron, az ősz hajú férfi utánam távozott az állomásról. Ha követni akarna, túlságosan megkönnyíteném a dolgát, ha kocsival mennék. Gyalog indultam el. Kétszer is kiszúrtam a fickót; még mindig mögöttem jött. Bár semmi dolgom nem volt arra, elmentem a Buckingham Palota parkja mellett. Amikor legközelebb hátranéztem, még mindig nem sikerült leráznom. Befordultam a Pall Mallre, és besurrantam az első kapualjba. Túlságosan nyitott volt ahhoz, hogy jó fedezék legyen. Bátran beléptem az előttem lévő ajtón.[/p]
		[p]Egy klubnak látszó helyiség halljában álltam. A portás észrevett, és megkérdezte, mi járatban vagyok. A portáspult fölött tábla hirdette: „Diogenész Klub.” Szerencsém volt. Tudtam, hogy Mycroft Holmes, Sherlock bátyja ennek a klubnak az alapító tagja.[/p]
		[p]Miközben azon imádkoztam, hogy ne legyen bent, azt mondtam, üzenetet akarok hagyni Mr Mycroft Holmesnak.[/p]
	</text>
    <next id="17"></next>
  </p>
  <p id="17">
    <text>
		[p]Mycroft nem volt bent. Levélpapírt és borítékot kértem. A portástól kaptam. A boríték ugyanolyan volt, mint az, amelyik Holmes íróasztalán feküdt azzal a pecséttel. Lehet, hogy az „M” Mycroft nevére utal? Megjegyeztem, milyen jó minőségű a papír.[/p]
		[p]– Kizárólag ennek a klubnak készítik – felelte a portás.[/p]
		[p]Néhány semmitmondó szót írtam a papírra, lezártam a borítékot, és visszaadtam a portásnak. Nemcsak abban lehettem biztos, hogy leráztam üldözőmet, hanem a borítékról is megtudtam valamit. Azt a látszatot kellett keltenie, hogy Mycroft küldte![/p]
		[p]Egy dologban tévedtem! Ahogy a mellékutcákon át igyekeztem a Baker Streetre, ismét észrevettem az ősz hajú férfit – méghozzá nem túl messze, a hátam mögött. Már kezdtem feladni a reményt, hogy le tudom rázni, amikor egy kapuboltív mellett elhaladva jobbról-balról egy-egy kéz ragadott meg, és behúzott a kapu alá.[/p]
		[p]Két kisfiú volt a „támadóm”. Az egyik a szájára tette az ujját, és a fejével intett, hogy kövessem. Egy udvaron álltam. Számos szekeret, néhány istállót, egymásra halmozott zsákokat meg szénát láttam odabent. És sok gyereket.[/p]
		[p]– Én Fred vagyok – mondta az egyik fiú –, és emmeg itten Charlie.[/p]
		[p]Mindkettő toprongyos volt. Frednek sapkája és bakancsa is volt, Charlie-nak egyik sem.[/p]
		[p]– Mi vagyunk a Baker Street-i Szabadcsapat – folytatta Fred az összegyűlt csoportra mutatva.[/p]
		[p]Ráismertem az elnevezésre. Ezek voltak a környékbeli utcakölykök, akiket Holmes felfogadott, hogy információt gyűjtsenek néhány nagyon híres esetéhez.[/p]
		[p]– Te Sherlock 'Olmes barátja vagy? – kérdezte Fred.[/p]
		[p]– Igen – feleltem, bár ez nem volt teljesen igaz.[/p]
		[p]– És valami gáz van, ugye? Megkérdeztem, miből gondolják. Fred szólalt meg: – Nagy a sürgés…[/p]
		[p]– …forgás – toldotta meg Charlie.[/p]
		[p]– Figyelik a házat – folytatta Fred –, téged meg követnek.[/p]
		[p]– Úgy látszik, ti sokkal többet tudtok, mint én – mondtam nekik. Fred erre jól kihúzta magát – alig három láb hat hüvelyk magas volt.[/p]
		[p]– Naná – felelte –, mert te nem vagy olyan tapasztalt, mint mink.[/p]
	</text>
    <next id="19"></next>
  </p>
  <p id="18">
    <text>
		[p]Mielőtt kiértem az állomásra, lekanyarodtam az útról és átvágtam a földeken. Sűrűn megálltam, hogy meggyőződjem róla: senki nem követ. A vasúti sínek egy vágaton haladtak át, mielőtt elérték az állomást. A vágat elég mély volt, de mindkét oldala füves és nem túl meredek, úgyhogy könnyűszerrel igyekezhettem az állomás felé, jó messzire elkerülve bármiféle fürkésző szempillantást.[/p]
		[p]Már láttam az állomást, és a vágat felső peremén lévő bokrok tökéletes rejtekhelyet biztosítottak.[/p]
		[p]Innen bárkit láthattam, aki az állomás bejáratához érkezett. Láthattam a befutó vonatot is, sőt azt is megállapíthattam, hogy mikor fog elindulni, így a lehető legutolsó pillanatban hagyhattam el rejtekhelyemet, hogy fölszálljak rá.[/p]
		[p]A terv tökéletesen bevált, és úgy tűnt, én vagyok az egyetlen, aki fölszállt a vonatra. Csak akkor jöttem rá, amikor elhelyezkedtem a fülkémben, hogy összecsapásom a disznóval nem tett jót a külsőmnek. A hajamban szalma volt, a ruhám sáros lett. Ahogy a sár megszáradt, a nagyját le tudtam dörzsölni. Még mindig csak úgy dőlt belőlem a tanyasi udvar szaga. Kinyitottam a fülke ablakát, remélve, hogy a szag elszáll, mire Londonba érek.[/p]
		[p]A következő lépésemen kezdtem gondolkozni. Egy dologban biztos voltam. Bármi is folyik itt, nagyon okos fickók állnak a háttérben; olyanok, akik vették a fáradságot és gondoskodtak róla, hogy a meséjük hihető legyen, legalábbis felületes vizsgálat esetén.[/p]
		[p]Létezett egy Marquis-ügy, és létezett Sylvia Marquis is. Nem kételkedtem benne, hogy ha tovább maradtam volna az Almafa tanyán, rájöttem volna, hogy Sylvia Marquis nincs otthon, csakúgy, mint az igazi dr. Broadbent. Bárki tervelte is ki a dolgot, mindössze egy hibát követett el. Az igazi dr. Broadbent csak nemrég szerezte meg a diplomáját, így még nem lehetett benne az Orvosi címjegyzékben. Ha szerepelt volna benne, talán el sem utazom Garforthba.[/p]
		[p]Amikor a Victoria pályaudvarra értem, bérkocsit fogadtam, a Northumberland Square-re hajtattam, átöltöztem, és nem vesztegettem az időt, hanem azonnal elindultam a Baker Streetre.[/p]
	</text>
    <next id="11"></next>
  </p>
  <p id="19">
    <text>
		[p]Megkértem őket, mondjanak még valamit arról, hogy ki követ.[/p]
		[p]– Egy nyakigláb, sovány férfi – felelte Fred –, olyan magas homloka van és mélyen ülő szeme.[/p]
		[p]– Egy kövérkés, fekete hajú, szakállas férfi – mondta Charlie.[/p]
		[p]– Tehát többen vannak – mondtam. Fred megrázta a fejét.[/p]
		[p]– Nem – felelte. – Ugyanaz a férfi, különböző álruhákban. Ügyes fickó – de nem olyan ügyes, mint Mr 'Olmes.[/p]
		[p]– Ha olyan ügyes, akkor honnan tudhatjátok ilyen biztosan, hogy ugyanarról a férfiról van szó? – kérdeztem.[/p]
		[p]– A kezéről! – válaszolta büszkén Fred. – Ezt Mr 'Olmestól tanultuk. Nézzétek meg az emberek kezét, aszongya. A kezet nehéz elváltoztatni.[/p]
		[p]Most már az se lepett volna meg, ha azt is meg tudják mondani, ki ez a férfi.[/p]
		[p]– Nem az a gond, hogy ki ez – szólalt meg kérdezés nélkül is Charlie –, hanem az, hogy hol van. Mi is követtük ám egy kicsit. A Regent Crescenten van egy háza, a park mellett, ahol olyan sok az állat. Bár nem hiszem, hogy túl régóta lakik ott.[/p]
		[p]Fred úgy döntött, hogy ez némi magyarázatra szorul.[/p]
		[p]– A szobák zöme üres, függönyök nincsenek. És bútor is alig van.[/p]
		[p]Sherlock Holmes nagyon büszke lett volna „Baker Street-i Szabadcsapatára”. Még elmeséltem nekik ezt-azt arról, hogy mi történt; épp eleget mondtam ahhoz, hogy egyetértsenek: lehet, hogy Mr Holmes élete veszélyben van. Nyilvánvaló volt, hogy nemcsak csodálják Sherlock Holmest, hanem jó barátjuknak is tekintik. Csak meg kell mondanom, hogyan segíthetnek, és megteszik. Megmagyaráztam, hogy én valószínűleg nem tudnék annyit fizetni nekik, amennyit Holmestól várhatnának.[/p]
		[p]– Nekünk nem kell fizetség – mondta Fred. A többiekre nézett. Mindannyian beleegyezően bólogattak. Aztán Fred hozzátette: – Csak a szükséges kiadásainkat térítsd meg.[/p]
		[p]Megadtam nekik a Northumberland Square-i címemet, és azt javasoltam, hogy pillanatnyilag a leghasznosabb az lenne, ha szemmel tartanák a Baker Streetet és a Regent's parkbeli állatkert mellett lévő házat a Regent Crescenten. Két lehetőség közül választhattam;[/p]
	</text>
    <next id="21">Vagy kivárom a fejleményeket.</next>
    <next id="12">Vagy felkeresem Mycroft Holmest.</next>
  </p>
  <p id="20">
    <text>
		[p]Elég gyorsan pörgette végig a jegyzettömböt; úgy tűnt, nem sok időt tölt azzal, hogy elolvassa, mi van a lapokra írva. Többször is a fény felé fordította, aztán letette.[/p]
		[p]– Ügyes – mondta –, nagyon ügyes. – Hozzám fordult. – És te azt állítod, hogy Sherlock elutazott, és senkinek nem mondta meg, hova?[/p]
		[p]Bólintottam.[/p]
		[p]– Akkor csak egyetlen dolog hiányzik – a hulla! Rábámultam – méghozzá valószínűleg elég bután.[/p]
		[p]– A gyilkosságot – tette hozzá –, amennyiben gyilkosságról van szó, még nem követték el. Túl korai lenne.[/p]
		[p]– Sajnálom – mondtam –, de ezt egyszerűbben kell elmagyaráznia nekem.[/p]
		[p]– Nem tehetem – felelte –, és két alapos okom is van rá. Olyan egyszerűen talán el tudnám magyarázni, hogy Sherlock megértse – a fivérem elég értelmes ember. Ám nem remélhetem, hogy ez a te esetedben is menne. De van egy másik okom is. Ez olyan ügy, amelyben államtitkokról van szó.[/p]
		[p]Kissé megsértődtem, amiért Mycroftnak ilyen rossz a véleménye a szellemi képességeimről. Az egyetlen vigaszom az volt, hogy úgy tűnt, a fivéréről sincs sokkal jobb véleménye.[/p]
		[p]– Tehát mit kell tennem? – kérdeztem.[/p]
		[p]– Semmit – hangzott a válasz. – Majd én mindent megteszek, amit kell. Ahhoz képest, amilyen fiatal kölyök vagy, egész ügyes voltál, de nagyobb veszély fenyeget, mint bárki mást. Azonnal menj vissza a nagynénédhez Maidstone-ba, és vissza ne térj a Baker Streetre. Majd én mindent megmagyarázok Mrs Hudsonnek, amit kell.[/p]
		[p]Nem volt más választásom. Aznap este visszautaztam Maidstone-ba.[/p]
		[p]Figyelmesen olvastam az újságokat. A következő néhány nap folyamán négy gyilkosság és három titokzatos haláleset történt Londonban, de semmi nem utalt rá, hogy bármelyik is kapcsolatban állt Sherlock Holmeszal. Dr. Watson befejezetlen újságcikke, amelyet hosszú évekkel később olvastam, szintén nem vezetett nyomra.[/p]
		[p]Újra eljártam Mrs Hudsonhöz, bár az évek múlásával egyre ritkábban. Soha nem találkoztam a nagy Sherlock Holmeszal. Ami a „Megoldatlan eset”-et illeti, a mai napig is megoldatlan.[/p]
	</text>
    <victory />
  </p>
  <p id="21">
    <text>
		[p]Mrs Hudson visszatért a Baker Streetre, és másnap reggelig ott is maradt. így nyugodtan eltölthettem néhány órát a Northumberland Square-i lakásban. Ez a lakás csaknem szomszédos volt a Northumberland Hotellel, így megragadtam az alkalmat, hogy beszéljek George barátommal, a szálloda kapusával. Sylvia Marquis még mindig be volt jelentkezve a szállodában, de nem lakott a szobában, amit kifizetett. George tudta ezt, mert erről pletykált a szállodai személyzet.[/p]
		[p]Visszamentem a lakásba, könnyű vacsorát készítettem magamnak, és letelepedtem, hogy újra megvizsgáljam Holmes jegyzettömbjét. Ha volt egyáltalán valamilyen nyom, én ugyan nem láttam a különböző feljegyzések között.[/p]
		[p]Ekkor észrevettem, hogy a papír elég vékony, és mivel Holmes nagyon rányomta a papírra a kemény ceruzát, amellyel írt, a szöveg minden lapról átnyomódott a következőre. Bár néhány lapot kitéptek, így még mindig lehet rá bizonyíték, hogy mi volt rajtuk.[/p]
		[p]Most sem találtam semmit. Csüggedten bámultam a nyitott jegyzettömbre, és csak ekkor láttam meg, hogy a lap hátulján az egyik szó lenyomata sokkal jobban kiugrik, mint a többié. Végignéztem minden lap hátulját. Több helyen egy-egy szó vagy egy szó töredéke elkülönült a többitől. Ezeket mind lemásoltam egy papírlapra. A következő volt az eredmény: „több pénzt own tenni alól kell el követel Br még láb.”[/p]
		[p]Azonnal megértettem, hogy ha valaki kitépne egy tiszta lapot a jegyzettömbből, majd sorban a többi lap alá tenné és egy kemény, hegyes ceruzával a helyes sorrendben átmásolná a betűket és a szavakat, ezek egy üzenet lenyomatát hagynák a tiszta lapon. És persze úgy nézne ki, mintha Holmes saját kézírásának másolata lenne. S mivel ez csak lenyomat, egy írásszakértő nehezebben állapíthatná meg, hogy hamisítvány![/p]
		[p]Ismertem a szavakat, de vajon hogyan voltak ezek összeillesztve? Mit közöltek? Az „el” csak a „kell” vagy a „tenni” előtt állhat. A „Br” nem valami monogram, hanem az „own”-hoz illik és „Brown” lesz belőle. A „pénzt követel” meg mintha összetartozna. Egy darabig hiába bajlódtam a szöveggel. Úgy gondoltam, ha alszom egy jót az éjjel, másnap majd jobban boldogulok vele.[/p]
	</text>
    <next id="22"></next>
  </p>
  <p id="22">
    <text>
		[p]Másnap éppen főtt tojást és pirítóst készítettem magamnak reggelire, amikor kopogtak a lakás ajtaján. Fred volt az.[/p]
		[p]– Azért jöttem, hogy jelentést tegyek – közölte. Behívtam, és megkínáltam reggelivel. Mindent megevett, ami csak szem előtt volt, méghozzá olyan gyorsan, hogy közben képtelen volt megmukkanni. Megvártam, amíg befejezi – ez aztán nem tartott sokáig![/p]
		[p]– Szóval? – kérdeztem.[/p]
		[p]Fred az egyik rongyos ingujjába törölte a száját.[/p]
		[p]– Charlie és Jim egész éjjel a Regent Crescenten volt – mondta. – Ma reggel, körülbelül hat órakor, egy teherkocsi érkezett, utána meg egy szekér.[/p]
		[p]– És tudod, mit szállítottak? – kérdeztem.[/p]
		[p]– A teherkocsi – mondta Fred – tele volt jéggel; egy csomó nagy jégtömbbel. Ezeket bevitték a házba.[/p]
		[p]– És a szekér?[/p]
		[p]– Ezt nem tudom egészen biztosan – felelte Fred. – Zsákok voltak rajta, valami fehér izé volt bennük – egy kevés leszóródott belőle az útra. Charlie gyorsan megkóstolta. Azt mondja, só.[/p]
		[p]Ha tényleg sót és jeget szállítottak, akkor valamit fagyasztanak a Regent Crescenten, méghozzá valami behemót dolgot ilyen nagy mennyiséggel![/p]
		[p]Megkérdeztem Fredtől, szerinte van-e rá esély, hogy bejussak a házba.[/p]
		[p]– Nem sok – felelte. – Túl sokan nyüzsögnek ott, és túl nyílt a terep. Éjjel talán bejuthatsz, de szerintem így is kockázatos.[/p]
		[p]Nekem is látnom kellene a házat. És meg kellene tartanom a Mrs Hudsonnek tett ígéretemet is, hogy visszamegyek a Baker Streetre. Ha előbb megnézném a házat, utána a Baker Streeten tölthetném az egész napot, kidolgozhatnék egy módszert, amellyel bejutok, és több időt szánhatnék a jegyzettömbön lévő rejtélyes üzenetre. Akadt egy másik ötletem is. Vajon a Northumberland Hotelben miért van Sylvia Marquisnak még mindig szobája, amelyet nyilvánvalóan nem is használ? Mivel állítólag ott lakik, kíváncsi voltam, mi történne, ha hagynék egy levelet a részére. Vajon jelentkezne-e valaki, hogy átvegye?[/p]
	</text>
    <next id="24">Megnézzem előbb a házat?</next>
    <next id="26">Vagy hagyjak egy levelet a Northumberland Hotelben?</next>
  </p>
  <p id="23">
    <text>
		[p]Az egyfogatú bérkocsiban az utas elöl, a fedett fülkében ül, közvetlenül a ló mögött. A kocsis meg kint, a magasban csücsül a fülke mögött. A kantárszárak pedig a fülke teteje fölött vezetnek át. Az utas feje fölött, a tetőn egy kis beépített csapóajtó van, ezen keresztül válthat szót egymással a kocsis és az utas.[/p]
		[p]A csapóajtó zárva volt. Megkopogtattam, hogy felhívjam magamra a kocsis figyelmét. Nem kaptam választ – viszont hallottam az ostorpattogást, ahogy még gyorsabb tempóra ösztökélte a lovat.[/p]
		[p]A Marylebone Roadon haladtunk végig. Nem túl messzire, az út szélén egy csapat utcai árus bódéi és targoncái sorakoztak előttünk. Gyalog már többször elmentem mellettük, és tudtam, hogy a kagylótól a káposztáig az égvilágon mindent árulnak. Azt is tudtam, hogy amikor az úton nagy a forgalom, mint ma is, a bódék némi torlódást okoznak. Ha egy kis szerencsém van, a bérkocsinak lassítania kell, ahogy elhalad mellettük.[/p]
		[p]A káposztán kötöttem ki, így a lehető legpuhábbra estem, és tökéletesen időzítettem az ugrást; nem mintha a targonca tulajdonosa ezt méltányolta volna![/p]
		[p]Épp jókor tápászkodtam föl ahhoz, hogy még lássam az úton eltűnő bérkocsit. Jó néhány bámészkodó gyűlt körém, és meg kellett nyugtatnom őket, hogy a ruhámon lévő „vérfoltok” nem vértől származnak, hanem céklától. A targonca tulajdonosa, miután megállapította, hogy nem sérültem meg, elég udvariatlanul viselkedett. Hozzálátott, hogy összeszámoljon egy tucat káposztát, darabját egy pennyért, egy láda salátát fejenként két pennyért, vagy húsz darab egypennys céklarépát… Egy arany egyfontost ajánlottam fel neki, amit kelletlenül elfogadott.[/p]
		[p]Sylvia Marquist elvesztettem ugyan, valamit azonban mégis bebizonyítottam. Még mindig figyeltek – de pillanatnyilag leráztam őket. Senki nem láthatta előre, ami az imént történt.[/p]
	</text>
    <next id="25">Talán ez a jó alkalom, hogy szemügyre vegyem a Regent Crescenten lévő házat, bár az összezúzott cékla nem nagyon használt a külsőmnek – különösen most, hogy London egyik legelegánsabb részébe akartam ellátogatni.</next>
    <next id="24">A másik lehetőségem az volt, hogy visszamegyek a Northumberland Square-re és előbb rendbe hozom magam.</next>
  </p>
  <p id="24">
    <text>
		[p]Fred nálam hagyta a Regent Crescent vázlatos tervét, amelyen látszott a ház fekvése és az a hely, ahonnan a fiúk figyelték.[/p]
		[p]Rendszerint várakozott néhány üres bérkocsi a Northumberland Square-en, de amikor elindultam otthonról, kisétáltam a térről, és addig mentem, amíg meg nem láttam egy magányos kocsit az út mentén, ahol nem is akadt másik a láthatáron. Beugrottam a kocsiba, megmondtam a kocsisnak, hová akarok menni, és megkértem, hogy olyan gyorsan vigyen oda, amilyen gyorsan csak lehet. így ha bárki követett, megnehezítettem neki az üldözést – sőt reméltem, hogy lehetetlenné tettem. A kocsi a Regent Crescent bejáratához közel tett le, és Fred terve alapján gyalog indultam el.[/p]
		[p]Jó leshelyet választottak; egy elburjánzott cserjecsoportot egy lakatlan ház kertjében, csaknem azzal a házzal szemben, ahol az „ellenség” lakik. Itt találtam rá arra a két fiúra, aki felváltotta Charlie-t és Jimet. Bemutatkoztak: Albert és Edward volt a nevük.[/p]
		[p]Elmondták, hogy legalább két órája semmiféle mozgást nem észleltek a szemközti házban. Megkérdeztem, van-e rá lehetőség, hogy közelebb mehessek a házhoz. Közölték, hogy Frednek és Charlie-nak már sikerült. A kapu a legveszélyesebb pont. Ha észrevétlenül be tudok osonni rajta, a kocsifeljáró egyik oldalán elég fa és bokor van ahhoz, hogy fedezéket biztosítson, amíg a ház hátuljához érek.[/p]
		[p]Azt feleltem, hogy a kapuig megyek. Ők látják a ház homlokzatát. Ha tiszta a levegő, majd jelt adnak.[/p]
		[p]Megkaptam a jelet, besurrantam a kapun, és beosontam a bokrok közé. Egy olyan pontig mentem el, ahonnan jól láthattam a ház hátulját, anélkül hogy engem megláttak volna. Ahogy gondoltam, itt istállók voltak, meg egy kocsiszín. A kocsiszín ajtaja kissé nyitva volt. Odabent valami megvillant a fényben – egy fényes, piros, fémesen csillogó tárgy. Vállaltam a kockázatot, közelebb mentem. A legújabb típusú francia Gardner-Serpollet gőzkocsit láttam magam előtt![/p]
		[p]Többet akartam látni.[/p]
	</text>
    <next id="30">Vajon megkockáztassam-e, hogy bemegyek a kocsiszínbe?</next>
    <next id="27">Vagy érjem be azzal, amit láttam, amíg ki nem tervelem a következő látogatásomat?</next>
  </p>
  <p id="25">
    <text>
		[p]A kocsi, amelyből az előbb ugrottam ki, időközben talán már fél mérföldnyire járhatott. De nem lehettem biztos benne, hogy nem fog-e visszajönni, és abban sem, hogy fölismerem-e, ha így történik. Az egyik londoni bérkocsi éppen olyan, mint a másik, és nagyon sok van belőlük a forgalmas utcákon.[/p]
		[p]Ha a Regent Crescentre akarok eljutni, akkor a csöndesebb utcákon kell odamennem. így az sem annyira valószínű, hogy olyanokkal találkozom, akik megbámulják céklafoltos ruhámat, vagy, ami még rosszabb, fölajánlják a segítségüket, mert azt hiszik, baleset ért. Az igazságot nehéz lenne elmagyarázni![/p]
		[p]Fred elkészítette nekem a Regent Crescent vázlatos tervrajzát, így tudtam, hol található a ház és az a hely, ahonnan a fiúk figyelik. Gondosan ügyelve, hogy ne kövessenek, megérkeztem a figyelőálláshoz.[/p]
		[p]Jó leshelyet választottak; egy elburjánzott cserjecsoportot egy lakatlan ház kertjében, csaknem szemben azzal a házzal, ahol az „ellenség” lakik. Itt találtam rá arra a két fiúra, aki felváltotta Charlie-t és Jimet. Miután közölték, hogy Albert és Edward a nevük, elmondták, hogy két órája semmiféle mozgást sem észleltek a szemközti házban. Megkérdeztem, hogyan mehetnék közelebb a házhoz, mert tudtam, hogy Frednek és Charlie-nak már sikerült. Azt mondták, hogy a kapu a legveszélyesebb pont. Ha észrevétlenül be tudok osonni rajta, a kocsifeljáró egyik oldalán elég fa és bokor van ahhoz, hogy fedezéket biztosítson, amíg a ház hátuljához érek.[/p]
		[p]Azt feleltem, hogy a kapuig megyek. Ha tiszta a levegő, adjanak jelt. Megkaptam a jelet, besurrantam a kapun, és beosontam a bokrok közé. Egy olyan pontig mentem el, ahonnan jól láthattam a ház hátulját, anélkül hogy engem megláttak volna.[/p]
		[p]Ahogy gondoltam, itt istállók voltak, meg egy kocsiszín. A kocsiszín ajtaja kissé nyitva volt, és odabent valami megvillant a fényben. Bármi volt is az, fénylett, piroslott és fémesen csillogott. Vállaltam a kockázatot, közelebb mentem. A legújabb típusú kocsit láttam magam előtt, amelyet nem ló vontat – egy francia Gardner-Serpollet gőzkocsit! Meg kellett néznem, milyen meglepetéseket tartogathat még a kocsiszín![/p]
	</text>
    <next id="30"></next>
  </p>
  <p id="26">
    <text>
		[p]Megkértem Fredet, hogy várjon, és látva, mit művelt a reggelimmel, azt javasoltam, szedjen, amiből csak akar, és vigye el Charlie-nak meg Jimnek, akik éjszakai őrségben voltak a Regent Crescenten.[/p]
		[p]Közben írtam egy ártalmatlannak látszó levélkét Miss Marquisnak, amelyben csak annyit közöltem, hogy Mr Sherlock Holmes még mindig nem tért vissza a Baker Streetre, de mihelyt megérkezik, azonnal megkapja a levelet, amelyet Miss Marquis hagyott a részére. Ezt a néhány sort borítékba tettem, és megkértem Fredet, vigye el George-nak, és adja át neki a szóbeli üzenetemet is. Tudtam, hogy ilyen rongyosan Fredet nem fogják beengedni a szállodába. Fred elment a levéllel és úgyszólván a házban lévő összes ennivalóval.[/p]
		[p]Jómagam tizenöt perc múlva követtem. Miután George-tól megtudtam Miss Marquis szobaszámát, a szálloda előcsarnokába belépve örömmel láttam, hogy levelem – melyet világoskék borítékba tettem – a Miss Marquis szobaszáma alatt lévő rekeszben van. Leültem a szálloda halljában, ahonnan láthattam a portáspultot, egy kis meleg tejet meg aprósüteményt rendeltem, és vártam.[/p]
		[p]Egy óra múlva maga Sylvia Marquis jelent meg a pultnál, és átvette a levelét. Nem nyitotta ki, hanem ismét távozott a szállodából. Épp jókor értem az ajtóhoz, mert még láttam, amint beszáll egy bérkocsiba. A kocsi mögött üresen állt egy másik is. Átrohantam az úton, beugrottam a másik kocsiba, és rászóltam a kocsisra, hogy kövesse az előzőt, amelyik épp elindult.[/p]
		[p]Már éppen gratulálni akartam magamnak, hogy milyen jó tervet eszeltem ki, amikor két dolog kezdett aggasztani. Az efféle megjegyzésre, hogy „Kövesse azt a kocsit!”, a kocsisnak valami külvárosi szellemességgel kellett volna válaszolnia. De nem szólt semmit. Bár elég gyors tempóban haladtunk, mégis hiába néztem ki a fülkéből, színét se láttam annak a kocsinak, amelyet követnünk kellett volna. Vajon kudarcot vallott a tervem, és én volnék az, aki csapdába esett?[/p]
	</text>
    <next id="23">Kiugorhatnék a mozgó kocsiból. De ilyen nagy sebesség mellett ez azzal a kockázattal jár, hogy megsebesülök, sőt meghalok!</next>
    <next id="28">Biztonságosabb volt, ha ott maradok, ahol voltam. Ám ha félelmem jogosnak bizonyul, a veszély majd később les rám, amikor az út végére érünk!</next>
  </p>
  <p id="27">
    <text>
		[p]Miután mindent láttam a Regent Crescent-i háznál, amire szükségem volt, megmondtam Albertnek és Edwardnak, hol találhatnak meg a nap hátralévő részében – vagy a Baker Streeten, vagy a Northumberland Square-en –, és egy üzenetet is hagytam Fred részére.[/p]
		[p]A Baker Streetre visszatérve első dolgom az volt, hogy kidolgozzam következő Regent Crescent-i látogatásom részletes tervét. Ezúttal be akartam jutni a házba. Miután ezzel elkészültem, hosszabb időt akartam szánni arra is, hogy megfejtsem a rejtélyes üzenetet, amelyet, úgy tűnt, Holmes jegyzettömbje segítségével hamisítottak. Alig láttam hozzá ehhez a feladathoz, amikor meghallottam, hogy fordul a kulcs a bejárati ajtó zárjában. Mrs Hudson korábban ért haza, mint vártam.[/p]
		[p]Bár Mrs Hudson úgy tett, mintha mit sem tudna Mrs Holmes ügyeiről és semmit sem értene a módszereiből, gyanítottam, hogy sokkal agyafúrtabb asszony, mint amit kifelé mutat. Holmes szobájában még mindig nem volt letörölve a por. Nem akartam, hogy ha sor kerül rá, bármilyen nyoma maradjon, hogy megszegtem az ígéretemet: „nem nyúlok hozzá” Holmes holmijához. Visszatettem a jegyzettömböt az íróasztalra. Gyorsan körülnéztem, hogy lássam, nem mulasztottam-e el valamit. Hirtelen észrevettem az Orvosi címjegyzéket, amit korábban levettem a polcról. Az asztalon felejtettem. Fölkaptam, és éppen a polc felé indultam, amikor meghallottam a lépcsőn Mrs Hudson lépteit. Kisurrantam Holmes szobájából, és visszaosontam Mrs Hudson konyhájába. A kabátomba rejtettem az Orvosi címjegyzéket, azzal a szándékkal, hogy alkalomadtán majd visszateszem.[/p]
		[p]Mrs Hudson aznap már nem ment el hazulról. Úgy tűnt, Mrs Baxter állapota valóban javul, és rájöttem, hogy nemsokára már nem lesz rá ürügyem, hogy a Baker Streeten lebzseljek. Lehet, hogy ez már nem is olyan fontos. Úgy látszott, mintha az események máshol történnének.[/p]
		[p]Éjfél előtt néhány perccel érkeztem a Regent Crescentre, és csatlakoztam Fredhez meg Charlie-hoz, akik éppen szolgálatban voltak a leshelyen. A szemközti házban volt valaki, de tizenegy körül minden lámpát eloltottak. A lakók bizonyára aludni mentek.[/p]
	</text>
    <next id="29"></next>
  </p>
  <p id="28">
    <text>
		[p]Az egyfogatú bérkocsiban az utas elöl, a fedett fülkében ül, közvetlenül a ló mögött. A kocsis meg kint, a magasban csücsül a fülke mögött, a kantárszárak pedig a fülke teteje fölött vezetnek át. Az utas feje fölött, a tetőn egy kis beépített csapóajtó van, ezen keresztül válthat szót egymással a kocsis és az utas.[/p]
		[p]A csapóajtó zárva volt. Megkopogtattam, hogy felhívjam magamra a kocsis figyelmét. Nem kaptam választ – viszont hallottam az ostorpattogtatást, ahogy gyorsabb tempóra ösztökélte a lovat.[/p]
		[p]Félelmem nem volt alaptalan, és már bántam, hogy úgy döntöttem, nem ragadom meg az első alkalmat, hogy kiugorjam a fülkéből. Épp most hagytam ki a lehetőséget a Marylebone Roadon, ahol a kocsinak lassítania kellett, ahogy elhaladt az utcai árusok bódéinak és targoncáinak sora előtt. Most bekanyarodtunk egy csöndesebb utcába, amelyik a Regent's Parkot szegélyezte. Ez a tény igazolta a gyanúmat, hogy a Regent Crescenten lévő ház felé tartunk. És már azt is tudtam, igen kicsi az esély rá, hogy a kocsis újra lassítson, mielőtt odaérünk![/p]
		[p]De még lehetett egy kis reményem! A kocsisnak lassítania kell, ahogy befordul a Regent Crescentre, majd még egyszer, ha bekanyarodik a ház kocsifelhajtójára. Fred leírásából már tudtam, hogy a ház hátuljánál néhány istállónak és egy kocsiszínnek kell lennie.[/p]
		[p]Úgy véltem, a kocsi nem az úton fog megállni, sem pedig a ház előtt. Nyilván nem akarnak mindenki szeme láttára kiráncigálni belőle egy viaskodó utast![/p]
		[p]Reményeim hamarosan meghiúsultak. Ahogy a Crescenthez közeledtünk, fölemelkedett a fejem fölött a csapóajtó. Fölnéztem, és láttam, hogy egy Webley revolver csöve szegeződik a fejemnek. A kocsis még mindig nem szólt egy szót sem. Nem is volt rá szükség![/p]
		[p]A bérkocsi végül a kocsiszínben állt meg. Engedelmeskedtem a kurta parancsnak: – Kiszállni! – és olyasmi mellett találtam magam, amit – más körülmények között – örömmel láttam volna ilyen közelről. Egy kocsi volt az, amit nem ló vontatott; egy gyönyörű piros, csillogó fémszörny, amelyben felismertem a legújabb típusú francia Gardner-Serpollet gőzkocsit.[/p]
	</text>
    <next id="30"></next>
  </p>
  <p id="29">
    <text>
		[p]Három elzárható ablakú „tolvajlámpát” hoztam magammal, mindegyikünknek egyet. Úgy terveztem, hogy valamelyik hátsó ablakon hatolok be a házba. Fred velem jön. A bokrok mellett marad, ahonnan láthatja az ablakot, amelyen be akarok menni és ki akarok jönni. Láthatja a ház hátuljának túlnyomó részét, és ráláthat az útra is, ahol Charlie rejtőzködik. Ha elöl bármi történik, Charlie majd jelez a lámpájával. Tudtam, hogy ha egyszer bejutok a házba, teljesen egyedül leszek, de nem akartam, hogy akár befelé, akár kifelé elkapjanak.[/p]
		[p]Az ablakon nehezen mozdult a retesz, de hoztam magammal egy erős kést is. Ereztem, hogy a retesz kinyílik. A tolóablak könnyen és elég halkan csúszott föl. Átmásztam a párkányon. Bejutottam![/p]
		[p]Odabent aztán kinyitottam a lámpa ablakát, és körbevilágítottam a szobában. Valószínűleg az ebédlőben lehettem, bár Frednek igaza volt, alig akadt itt bútor. Csak egy asztalt és három széket láttam. Az egyik szék támlájára egy férfiöltönyt dobtak. A szék ülőkéjén egy ing, zokni meg egy pár bakancs – vagyis egy teljes öltözet férfiruha. Minden darab kopott volt, és némelyik úgy nézett ki, mintha nagyon ráférne a mosás.[/p]
		[p]A zakó egyik zsebében kotorásztam, és előhúztam egy darab papírt. Egy bizonyos Mr J. Brown nevére szóló nyugta volt egy pár bakancsról. Ebben a pillanatban valaki rákoppintott az ablakra. Elzártam a lámpát. Fred jött, hogy figyelmeztessen: a fölöttem lévő szobában lámpát gyújtottak. Hallottam, hogy egy emelettel följebb járkál valaki.[/p]
		[p]– Gyere már! – sürgetett Fred a színpadi suttogásnál valamivel hangosabban. – Te sem akarod, hogy elkapjanak – és én sem![/p]
		[p]Ismét hallottam a lépteket a fejem fölött, aztán egy ajtó csukódását. Meg akartam nézni, mi van még az öltöny zsebeiben. Bárki van is odafönn, lehet, hogy már elindult lefelé.[/p]
	</text>
    <next id="32">Vajon mindaz, ami még a zakó zsebében van, elég fontos-e ahhoz, hogy megkockáztassam: elkapnak miatta?</next>
    <next id="34">Vagy megfogadjam Fred tanácsát és lelépjek?</next>
  </p>
  <p id="30">
    <text>
		[p]Nem kellett megfordulnom ahhoz, hogy tudjam: egy revolver csöve nyomja a hátam közepét.[/p]
		[p]– Egy ajtó van előtted – szólalt meg mögöttem egy hang. – Lépj be, és addig menj, amíg nem szólok – de csak lassan.[/p]
		[p]Most nem lehetett vitatkozni. Átmentünk a ház hátsó részében lévő konyhán, és beléptünk a hallba vezető folyosóra. Megálltunk egy ajtónál a főlépcső alatt.[/p]
		[p]– Fordulj szembe az ajtóval! Közelebb! És ne mozogj![/p]
		[p]Nem láthattam a revolveres férfit, de hallottam, mit csinál. Tudtam, hogy többek között azt a petróleumlámpát is meggyújtja, amelyet az ajtó mellett álló asztalon láttam.[/p]
		[p]– Most nyisd ki az ajtót és menj le a lépcsőn. A petróleumlámpa nem világított erősen, de az előttem lévő kő lépcsősor nyilván valamiféle pincébe vezetett. Leértem a lépcső aljára.[/p]
		[p]– Feküdj hasra a földön, és tedd hátra a kezedet.[/p]
		[p]A férfi megkötözte a csuklómat és a bokámat. Fölfelé tartó léptek kopogtak a lépcsőn. Hallottam, hogy a fickó becsukja és be is zárja az ajtót.[/p]
		[p]A hátamra fordultam a földön. A pince nem volt teljesen sötét. Magasan a falban egy kis ablak látszott. Nagyon hideg volt.[/p]
		[p]Épp hogy elértem a bokámon lévő kötelet. Sikerült kioldanom, mielőtt az ujjaim túlságosan elzsibbadtak volna. A falhoz támaszkodva lábra álltam. Középen valami szalmabálákkal körülrakott hatalmas tárgy látszott. Odamentem és lábujjhegyre álltam. Egy tartály felső részét láttam, amelyet mintha darabokra tört jéggel és sóval töltöttek volna meg. A közelben is jó csomó szalma volt néhány nagy jégtömb körül, a padlón pedig további összetört jégdarabok a tartály megtöltéséhez.[/p]
		[p]Sikerült letérdelnem és összekotornom egypár összetört jégdarabot. A megkötözött kézzel és zsibbadt ujjakkal ez nem ment könnyen. Föl vittem a jeget a lépcső tetejére, és rugdosni kezdtem az ajtót.[/p]
		[p]Amikor meghallottam, hogy jön valaki, az összetört jeget a legfelső lépcsőfokokra szórtam, leszaladtam, és elrejtőztem a tartály mögött. Láttam a nyíló ajtót és az ajtónyílásban egy férfialakot, magasra emelt lámpával. A harmadik vagy negyedik lépcsőfokig jutott, amikor megcsúszott és elvesztette a lába alól a talajt![/p]
	</text>
    <next id="31"></next>
  </p>
  <p id="31">
    <text>
		[p]Nagy robajjal zuhant le fejjel lefelé a lépcsőn, és teljes súlyával elvágódott odalent. Az volt a tervem, hogy elrohanok mellette, fölszaladok a lépcsőn és bezárom magam mögött az ajtót, mielőtt magához tér. De nem számoltam a lámpával! Ahogy a férfi lezuhant, a lámpa kiesett a kezéből és a szalmabálák mellé pottyant. Az ütéstől azonnal összetört, a szalma meg lángra lobbant. Égő fal magasodott köztem és a kivezető út között![/p]
		[p]Üvegcsörömpölést hallottam a hátam mögött. Megfordultam, és Albert arcát láttam a kis ablak betört tábláján át. A férfi éppen feltápászkodott a padlóról, de a tűz miatt nem tudott megfogni. Albert beugrott, és eloldozta a kezemet. Néhány szalmabálából, ami még nem égett, lépcsőt csináltunk, és kimásztunk az ablakon.[/p]
		[p]Most nem lehetett óvatoskodni! A ház utcai oldalánál voltunk. Átrohantunk a gyepen, és kiszáguldottunk a kapun. Néhány pillanat múlva csatlakoztunk Edwardhoz a szemközti ház bokrai között.[/p]
		[p]Nem üldöztek bennünket. Úgy véltem, a házbelieket inkább a tűz aggasztotta. Múltak a percek. Néhány földszinti ablakból dőlni kezdett a füst. Ha voltak is kétségeim afelől, hogy a tüzet nem lehet megfékezni, ezek rögtön elszálltak, amint megláttam a kapunál felbukkanó és a Crescent felé tartó piros Serpollet-t, benne két emberrel. A közelből vágtató lovak trappolását és a tűzoltók harangjának hangját hallottam. Valaki észrevette a tüzet; legfőbb ideje volt, hogy leléceljünk.[/p]
		[p]Amikor visszatértem a Baker Streetre, Mrs Hudson már otthon volt. Nyitva találta az ajtót, de úgy tűnt, nem hiányzik semmi. Az volt az érzésem, hogy már semmi nem fog történni. Bármiféle összeesküvés készült, annak én véget vetettem, igaz, inkább a véletlen segítségével, semmint eredményes nyomozással. Evekkel később, amikor megláttam dr. Watson befejezetlen újságcikkét, reméltem, hogy valami magyarázatot találok benne. Tévedtem.[/p]
		[p]Szívesen képzelem azt, hogy én meg a Baker Street-i Szabadcsapat megmentettük Sherlock Holmest valami súlyos kellemetlenségtől. Hogy mitől, azt soha nem fogom megtudni, mert az eset még mindig nincs megoldva.[/p]
	</text>
    <victory />
  </p>
  <p id="32">
    <text>
		[p]Hozzáláttam, hogy átkutassam a férfiöltöny többi zsebét is, amikor meghallottam, hogy kattanva nyílik egy ajtó. Egy férfi állt az ajtónyílásban, alakjának körvonala kirajzolódott a hallban égő gázlámpa fényében. Ahogy megmozdította a kezét, észrevettem benne a revolvert.[/p]
		[p]– Lassan indulj el felém – mondta, és kihátrált a hallba. – Most menj föl a lépcsőn, és ne feledd, hogy a sarkadban vagyok.[/p]
		[p]Nem ismertem föl a férfit. Senki mást nem láttam, de a revolver elég volt ahhoz, hogy megtegyem, amit mond. Belökött egy nyitott ajtón, és hallottam, hogy becsukja, sőt be is zárja mögöttem. Az éjszakai égboltról beszűrődő fény épp elég volt ahhoz, hogy homályosan lássam a környezetemet. A szoba teljesen üres volt. Az ablakokon sűrű rács. Régen valószínűleg gyerekszoba lehetett. Arra gondoltam, hogy az egyik cipőmmel betöröm az ablaküveget, de a rácsok túl sűrűn álltak egymás mellett, nem tudtam volna kimászni.[/p]
		[p]Hallottam, hogy egyszerre csak lázas buzgólkodás kezdődik. Valamilyen járművet a ház háta mögé visznek. A benzinmotor pöfögéséből tudtam, hogy ez nem a Serpollet. Dühös férfihangok kiabálása hallatszott többször is. Újra ugyanannak a motornak a pöfögését hallottam, de ezúttal a kocsi mintha elindult volna. Aztán minden elcsöndesedett.[/p]
		[p]A lépcsőn fürge léptek kopogtak, fordult a kulcs a zárban, és kinyílt az ajtó. Valaki ott állt lámpával a kezében. Fred hangja hallatszott: – Siess már, ha követni akarod őket![/p]
		[p]Lefelé menet Fred közölte, hogy üres a ház. Három férfi távozott a Daimlerrel – és úgy látszott, rengeteg csomagot vittek magukal.[/p]
		[p]– Azt mondtad, „ha követni akarom őket”? – tudakoltam.[/p]
		[p]– Úgy van – felelte Fred. – A gőzkocsival. Gyorsabb, mint a Daimler. Charlie épp most indítja be.[/p]
		[p]– Várj egy percet! – kiáltottam, miközben átvágtunk a konyhán a kocsiszín felé. – Honnan tudja Charlie, hogyan kell beindítani a gőzkocsit?[/p]
		[p]Fred úgy nézett rám, mint bölcs öregúr egy ostoba kölyökre. – Hát természetesen onnan, hogy megmutattam neki![/p]
	</text>
    <next id="33"></next>
  </p>
  <p id="33">
    <text>
		[p]Amikor a kocsiszínbe értünk, a Gardner-Serpollet motorja már működött. Teljesen elképedtem; olyannyira, hogy nem szívesen mondtam meg Fred-nek: valamiről megfeledkezett. Nem tudjuk, hová megy a Daimler![/p]
		[p]– De tudjuk! – vágtra rá élénken Charlie.[/p]
		[p]– Hát úgy nagyjából – tette hozzá Fred. – Azt reméltük, te tudni fogod, hol az a hely. Hallottuk, amikor az egyik fickó azt mondta, nincs túl sok idő rá, hogy Dartmoorba érjenek.[/p]
		[p]Elcsüggedtem. Dartmoor igen nagy. Hár persze! Hiszen dr. Watson Devonshire-be utazott, egy Baskerville Hall nevű helyre. Megkértem Charlie-t, kukkantson be a Serpollet-ba, nincs-e benne valamilyen autós térkép. Charlie talált egyet. A Baskerville-birtok Dartmoor széléhez közel volt bejelölve. Egy Grimpen Mire nevű hatalmas mocsaras terület mellett helyezkedett el. Szóltam Frednek és Charlie-nak, hogy megtaláltam ugyan, de Londontól legalább kétszáz mérföldnyire fekszik, nyugati irányban.[/p]
		[p]Fred csak annyit válaszolt, hogy akkor több üzemanyagra lesz szükségünk. A házban petróleumlámpák voltak. Ezekből át tudjuk önteni üvegekbe – vagy bármilyen más edénybe, amibe csak lehet – a petróleumot és minden olajat, amit találunk.[/p]
		[p]Miközben az olajat gyűjtöttük, megragadtam az alkalmat, hogy választ keressek két kérdésre. Ha a Daimler Dartmoorba tart, miért nem a sokkal gyorsabb Serpollet-t vitték el – és honnan tud Fred ilyen sokat a motorokról?[/p]
		[p]Az első kérdésre Fred adott választ. Kiszedett a Serpollet motorjából egy nélkülözhetetlen alkatrészt, még mielőtt a férfiak megpróbálták elindítani a kocsit. Charlie pedig elmesélte, hogy Fred a nagybátyjától, Bert bácsitól tud ilyen sokat a motorokról. Bert bácsi nagyon ért a motorokhoz. Egy bankrablás után ő vezette azt a gőzkocsit, amellyel meg akartak szökni, amikor a rendőrség elkapta – és ezért van most börtönben![/p]
		[p]Nem volt idő átkutatni az egész házat, de amíg a petróleumlámpákat kerestük, észrevettem, hogy a férfiruha eltűnt az ebédlőből. Megkérdeztem, mi lesz a gőzgéphez szükséges vízzel; azt felelték, hogy vizet útközben is fel tudunk venni a patakokból.[/p]
		[p]Minden készen állt. Arról senki nem szólt egy szót sem, hogy ki fogja vezetni a Serpollet-t. Nyilván Fred is meg Charlie is azt hitte, hogy én értek hozzá![/p]
	</text>
    <next id="40"></next>
  </p>
  <p id="34">
    <text>
		[p]Fred olyan izgatottan próbált kiszabadítani, hogy szinte a fejemnél fogva rángatott ki az ablakon. Jól tette, mert abban a pillanatban, ahogy becsuktam magam mögött, fény villant fel a szobában. Attól féltünk, hogy a gázlámpa udvarra sugárzó fényében meglátnak bennünket az ablakból, amelyen nem volt függöny, ezért gyorsan visszarohantunk a bokrok közé.[/p]
		[p]Épp jókor értünk oda, hogy meglássuk a túloldalról felvillanó fényt. Charlie jelzett. Ez azt jelentette, hogy pillanatnyilag biztonságosabb, ha ott rejtőzünk el, ahol vagyunk.[/p]
		[p]Hirtelen fények jelentek meg a kocsifeljáró ajtajánál, és a ház homlokzata felé fordultak. Még egy kocsi érkezett, ezt se ló vontatta. Felismertem a formáját. Egy Daimler benzinmotoros kocsi volt, éppolyan, mint az új királyé, VII. Edwardé. Borvörös autója közismert volt London utcáin.[/p]
		[p]Láttam, hogy elalszik a lámpa abban a szobában, ahonnan az előbb távoztam. Újra az a férfiöltöny járt az eszemben, meg a J. Brown nevére szóló nyugta, amit a zsebében találtam. Még nem fejtettem meg a rejtélyes üzenetet, amelyet Holmes jegyzettömbjéből állítottak össze, de abban biztos voltam, hogy egy Brown nevű emberre vonatkozik.[/p]
		[p]Bár most nem láthattuk a ház utcai oldalát, az előkertben támadt hirtelen világosságból nyilvánvaló volt, hogy több szobában is lámpát gyújtottak. Bárki jött is a Daimlerrel, úgy tűnt, érkezése fontos esemény. Ha ez így van, akkor nagyon valószínű, hogy a ház lakói sokkal elfoglaltabbak, hogysem sürgősen visszamenjenek az üres szobába, ahol nincs más, csak egy férfiöltöny.[/p]
		[p]Megmondtam Frednek, hogy maradjon ott, ahol van, én meg visszakúsztam az ablakhoz. Lámpámmal bevilágítottam az üvegen. A szoba üres volt, az ajtó zárva, és az öltöny még mindig ott hevert, ahol utoljára láttam.[/p]
		[p]A történtek ellenére a rejtély megoldásához mindeddig kevés valódi nyomot találtam – illetve semmilyet sem. Az egyik fontos megoldás talán a szék támláján hever, néhány lábnyira attól a helytől, ahol állok.[/p]
	</text>
    <next id="32">Visszamenjek a házba?</next>
    <next id="36">Vagy visszatérjek a bokrok közé, ami nemcsak biztonságos, hanem előnyös leshely is ahhoz, hogy megfigyeljem, mi folyik itt?</next>
  </p>
  <p id="35">
    <text>
		[p]Elővettem a cédulákat, amelyeken megpróbáltam megfejteni a jegyzettömbből vett üzenetet. A szavak egyszerre csak a helyükre kerültek – „Brown még több pénzt követel. El kell tenni láb alól.” Ez pontosan illett ahhoz az üzenethez, amelyet a mocsárban talált holttest alatt hagytak – és biztosra vettem, hogy az is hamisítvány. A kettő együtt meggyőzően bizonyítaná, hogy Holmes bűnös: „gyilkosságot” követett el.[/p]
		[p]Ez azonban nem segített a probléma másik részének a megoldásában. Alapos okot kellett Holmes nyakába varrni a zsaroláshoz és a gyilkossághoz. Biztos voltam benne, hogy meg fogják állapítani: szigorúan titkos haditengerészeti dokumentumok vannak a birtokában; azok, amelyeket Lord Holdhursttől loptak el. Nyilván a Baker Streeten rejtegeti őket. Másodszor is át kell kutatnom a lakását.[/p]
		[p]Még mindig nálam volt Holmes Orvosi címjegyzéke, amelyet eddig nem volt alkalmam visszavinni. Akkor döbbentem rá az igazságra, amikor most kézbe vettem.[/p]
		[p]Előzőleg én már átkutattam Holmes szobáját. Arra is számítottam, hogy a por majd elárulja, elmozdítottak-e valamit a helyéről. Amikor megvizsgáltam a könyvespolcokat, kiderült, hogy csak egy helyen kavarták fel a port: ott, ahonnan levettem az Orvosi címjegyzéket. De nem lehetséges, hogy a port még azelőtt kavarták fel, mielőtt én levettem a címjegyzéket?[/p]
		[p]Kinyitottam a könyvet. A hátsó táblájában volt egy rekesz jegyzetek és újabb adatok elhelyezésére. Egy összehajtott papírlapot találtam benne. Semmiféle szaktudás nem kellett ahhoz, hogy lássam: egy vadonatúj, hipermodern gőzturbina tervrajzát tartom a kezemben; ezzel a géptípussal működnek Őfelsége legmodernebb hadihajói. Ez olyan dokumentum, amelyért bármely idegen hatalom rengeteg pénzt fizetne.[/p]
		[p]Intézkedtem, hogy Fred négy órakor jöjjön el a Northumberland Square-re. Adtam neki két fontot, és utasítottam, hogy vegyen egy nagy zacskót, töltse meg mindenféle élelmiszerrel, és vigye el Lord Holdhurst palotájába. Valószínűleg el fogják küldeni azzal, hogy rossz címre ment. Mindössze az lesz a dolga, hogy biztosítsa: a gép titkos tervrajzát tartalmazó boríték a házban maradjon; akár a konyhában is hagyhatja, ha máshol nem lehet.[/p]
		[p]Ahogy előre láttam, Fred végrehajtotta a feladatot. Most már nem tehettem mást, mint hogy vártam.[/p]
	</text>
    <next id="42"></next>
  </p>
  <p id="36">
    <text>
		[p]Úgy gondoltam, Fred számára az a legbiztonságosabb, ha ott marad, ahol van, míg én végigmegyek a bokrok mentén, és szemügyre veszem a ház elejét. Éppen odaértem, amikor gyorsan le kellett hasalnom, hogy meg ne lássanak a Daimler lámpáinak fényében. A kocsi megfordult, és a ház hátulja felé indult.[/p]
		[p]Ettől a pillanattól kezdve az események igazán gyorsan követték egymást. Nagy volt a sürgés-forgás, főleg a ház hátuljánál, így ezt nem láthattam. Férfihangokat hallottam; kétszer is úgy tűnt, dühösen kiabálnak. Szidtam magamat, amiért rossz helyen vagyok, de moccanni se mertem, mert tudtam, ha elkapnak, esetleg mindent átkutatnak. A saját biztonságomat kockára tehetem, Fredét és Charlie-ét azonban nem.[/p]
		[p]Legalább fél óra telt el, mire a Daimler ismét felbukkant, és csaknem a rejtekhelyem előtt megállt. Két férfi ült benne, és úgy tűnt, a kocsi rengeteg csomagot szállít. Ekkor minden lámpa kialudt a házban. Hallottam, hogy a bejárati ajtó becsukódik, és egy harmadik férfi csatlakozott a másik kettőhöz a Daimlerben. A kocsi elindult, és kipufogógáz-felhőbe burkolózva eltűnt a kapun át.[/p]
		[p]Fredet ugyanott találtam, ahol hagytam, és megkértem, hogy menjen el Charlie-ért. Biztos voltam benne, hogy a ház most üres, és vissza akartam menni, hogy alaposan körülnézzek.[/p]
		[p]Mindenekelőtt azt vettem észre, hogy a ruha eltűnt a székről. Az ebédlő ajtaja a hallba nyílt. A csupasz padlón vízcsík húzódott. Úgy véltem, az egyik irányban a ház hátsó bejáratához vezet. A másik irányban követtem nyomon a főlépcső alatt lévő nyitott ajtóhoz. Lámpám fénye egy kőlépcsőt világított meg, amely a pincébe vezetett.[/p]
		[p]A pince hatalmas volt, de nem üres. A lépcső aljához közel óriási nyitott víztartály állt. A háromnegyed részéig darabokra tört jég és só keveréke töltötte meg. Sejtettem, hogy már elvitték, amit fagyasztottak benne, bármi volt is az.[/p]
		[p]Fred és Charlie odakint várt rám.[/p]
		[p]– Valahogy meg kell találnunk azt a Daimlert! – mondtam.[/p]
		[p]– Van egy gőzkocsink – jegyezte meg Fred. Csaknem megfeledkeztem a Gardner-Serpollet-ról, de szükségem volt valami nyomra, hogy megtudjam, hová ment a Daimler.[/p]
	</text>
    <next id="37"></next>
  </p>
  <p id="37">
    <text>
		[p]Hajnali fél egy volt. Mrs Hudson pongyolában, hajában papírcsavarókkal nyitotta ki a Baker Street 221/b bejárati ajtaját. Nem volt könnyű megállapítani, mitől döbbent meg jobban: tőlem-e, ahogy a küszöbön álltam, vagy az utcán álló piros gőzkocsitól, hátsó ülésén két kölyökkel.[/p]
		[p]– Nem őrültem meg – mondtam neki. – Azt hiszem, Mr Holmes veszélyben van. Tudom, hogy önnek fogalma sincs, hol lehet, de mondjon valamit arról, miért udazott el dr. Watson Sir Henry Baskerville-hez Baskerville Hallba.[/p]
		[p]– Biztos vagy benne, hogy Mr Holmes veszélyben van?[/p]
		[p]– Teljesen biztos – feleltem.[/p]
		[p]– Hát – mondta –, tudod, én szándékosan soha nem hallgatózom, de azért akad olyasmi, amit akaratlanul is kihallgatok. Itt vannak például ezek a Baskerville-ek; állítólag átok ül a családon – valami szörnyű fantomkutya miatt. Én nem vagyok olyan asszony, aki hisz az efféle mesékben, de úgy látszik, többen is hirtelen és rejtélyes körülmények között haltak meg közülük. Az utolsó, Sir Charles Baskerville – akitől Sir Henry a birtokot örökölte –, szívrohamban halt meg, de…[/p]
		[p]Elhallgatott. Arra kértem, folytassa.[/p]
		[p]– Az orvos, aki eljött Mr Holmeshoz, azt mondta, hogy az az ember a puszta rémületbe halt bele – és lábnyomok is voltak, azt mondta, „egy hatalmas kutya lábnyomai”![/p]
		[p]– De mi vette rá dr. Watsont, hogy Baskerville Hallba utazzon Sir Henryvel?[/p]
		[p]– Mr Holmes vette rá – felelte Mrs Hudson. – Én nem vettem volna olyan komolyan ezt a mesét, de úgy látszik, Mr Holmes azt gondolta, hogy Sir Henry élete veszélyben van.[/p]
		[p]Mrs Hudson épp eleget mondott. Ha Holmes úgy vélte, hogy Sir Henry Baskerville élete veszélyben forog, akkor nyilván alapos oka volt rá, hogy ezt gondolja. Abban is biztos voltam, hogy barátját, dr. Watsont nem küldené el egyedül egy veszélyes misszióra. Ha Watson Baskerville Hallban van, akkor Holmes sincs messze. Megkérdeztem Mrs Hudsontől, tudja-e, hogy pontosan hol az a hely. Nem tudta; csak valami Grippingmire-t vagy ehhez hasonló nevet hallott.[/p]
		[p]Egyszer Dartmoor közelében nyaraltam. Nem „Grippingmire” volt az, hanem Grimpen Mire, egy hatalmas, nagyon veszedelmes mocsár. Legalább kétszáz mérföldnyire lehet Londontól.[/p]
	</text>
    <next id="40">Rossz és keskeny utakon lehet a leggyorsabban odajutni.</next>
    <next id="39">A jobb főutak mérföldekkel meghosszabbítják az utazást.</next>
  </p>
  <p id="38">
    <text>
		[p]Valami kóbor kutya – mondtam, és reméltem, hogy a hangom semmit nem árul el abból a jeges félelemből, amit éreztem. Eszembe jutott a Baskerville család fantomkutyája! Az üvöltés nem ismétlődött meg, így a figyelmemet a holttestre fordítottam. Harmincas éveiben járó férfi volt. A teste hideg, de nem úgy nézett ki, mintha régóta halott lenne. Felismertem a ruháját: ugyanaz, amit a Regent Crescenten láttam. Hozzáfogtam, hogy átkutassam a zsebeit. Meg kellett fordítanom, hogy hozzáférjek a zakó egyik oldalzsebéhez. Ahogy megmozdítottam, a test befelé kezdett csúszni a mocsárba. Fred odarohant. Megragadtam, mert attól féltem, hogy ő is a Grimpen Mire-ban végzi. Elkéstünk, a férfi tetemét már nem lehetett megmenteni. A sár összezárult a feje fölött, és a holttest eltűnt.[/p]
		[p]A földön, ahol a hulla hevert, egy gyűrött papírdarab feküdt. Alig olvasható kézírással a következő szavak álltak rajta: „Azt hiszem, túl olcsón csináltam a melót. Kiszimatolom, hová tűnt, Mister 'Olmes, és ha eljövök, még százat akarok – aranyban.” Aláírás: „J. Brown.”[/p]
		[p]A zsebembe tettem a papírt. Más tennivaló már nem akadt a mocsáron, és nem akartam Fred Bert bácsikája mellé kerülni gőzkocsilopásért. Exeter külvárosában hagytam a Serpollet-t, és az első vonattal visszamentünk Londonba.[/p]
		[p]Valaki azt a látszatot akarta kelteni, hogy Holmes ölte meg a mocsáron talált férfit, mert az zsarolta „a meló” miatt. Ahhoz, hogy bárkit is meggyőzzenek: Holmes gyilkosságot követne el, „a melónak” valami súlyos bűntettnek kellett lennie – rendkívül súlyosnak! Vajon ez volt az összefüggés a Baker Street-i borítékkal, amelyen, úgy tűnt, Mycroft pecsétje van? Mycroft Holmes hozzájuthatott szigorúan bizalmas államtitkokhoz. Kíváncsi voltam, hogy a közelmúltban elloptak-e ilyesmit. Átnéztem a [em]The Times[/em] című újság birtokomban lévő régi számait, és két érdekes bekezdést találtam.[/p]
		[p]Három héttel korábban kirabolták Lord Holdhurstöt, amikor távozott Mr Mycroft Holmes lakásáról. A tolvaj megkaparintotta a lord aktatáskáját, amelyben, tette hozzá a riport, „csak dokumentumok voltak”. Lord Holdhurst a tengernagyi hivatal felelős beosztású munkatársa. Vajon „a meló” nem a szigorúan titkos haditengerészeti dokumentumok elrablása volt? Ha az elméletem helytálló, a Baker Streeten fogják megtalálni őket.[/p]
	</text>
    <next id="41">Már átkutattam a Baker Street-i lakást. Érdemes visszamennem?</next>
    <next id="35">Ezen kívül az egyetlen nyom a Holmes jegyzettömbjéből származó megfejtetlen üzenet?</next>
  </p>
  <p id="39">
    <text>
		[p]Dartmoor felé utaztunk az éjszakában. Sebességünk gyakran megközelítette az óránkénti ötven mérföldet. Azon kezdtem tűnődni, honnan tud Fred ilyen sokat a gőzkocsikról. Azt felelte, hogy Bert nagybátyjától szerezte a tudását, aki jelenleg börtönben van, mert egy bankrablás után gőzkocsival akart elmenekülni, de elkapták. Nagyon hálás voltam Bert bácsinak. Kíváncsi voltam, hogy azok a férfiak miért a Daimlert vitték el a sokkal gyorsabb Serpollet helyett. Fred kiszedte a motor egyik nélkülözhetetlen alkatrészét, amíg én a ház utcai oldalánál rejtőztem. Fred a motort is beindította, és gondoskodott róla, hogy elegendő petróleumot vigyünk az útra – noha ehhez a Regent Crescent-i ház valamennyi petróleumlámpáját ki kell ürítenünk. Vizet útközben is felvehetünk a patakokból.[/p]
		[p]Bár még soha nem vezettem olyan kocsit, amit nem ló vontat, amint megtanultam, hogyan kell kezelni az első kerekeket szabályozó kormányt, a dolog nem volt nehezebb, mint egy csónak kormányzása, csak a kocsi sokkal jobban döcögött![/p]
		[p]A Dartmoort szegélyező úton haladtunk. Már elfelejtettem, milyen hatalmas ez a vidék, és éppen azon kezdtem tűnődni, valójában milyen esélyeink vannak rá, hogy megtaláljuk a Daimlert, amikor Charlie felkiáltott a hátsó ülésen. A kocsi orrán lévő karbidlámpa erős fénysugara belehasított a vékony, nedves ködfátyolba, és megvilágította a mocsárra lekanyarodó számos ösvény egyikét. A nyirkos talajon friss autóguminyomok látszottak. De két nyompár volt! Vajon a Daimler itt járt, aztán elment?[/p]
		[p]Kiszálltunk a kocsiból, fogtuk a lámpákat, és gyalog követtük a nyomokat. Fél mérföld után megszakadtak, és láttam, hol fordult meg a Daimler. Miért jött a Daimler erre a kietlen helyre? Azért, hogy itt hagyjon valamit? De mit, és hol?[/p]
		[p]Éppen hajnalodott. A ködön át mélyzöld foltok derengtek föl előttem, és láttam, hogy az égbolt első fényei visszatükröződnek a tócsákban. Ez volt a Grimpen Mire! Elindultunk felé, és szétszóródva, lépésenként ellenőriztük a talajt.[/p]
		[p]– Ott egy hulla – félig a sárban fekszik![/p]
		[p]Ez Fred hangja volt. Ekkor hallottuk meg azt a pokoli üvöltést, amely egy kutya vonításához hasonlított, de erről a hangról nehéz volt elképzelni, hogy e világi teremtményből tör elő![/p]
	</text>
    <next id="38"></next>
  </p>
  <p id="40">
    <text>
		[p]Kezdtem azt kívánni, hogy bárcsak ne a legrövidebb útvonalat választottam volna Dartmoor felé. Az utak még annál is göröngyösebbek és keskenyebbek voltak, mint amire számítottam. Bár eddig még soha nem vezettem olyan kocsit, amit nem ló vontat, gyorsan megtanultam, hogyan kell kezelni az első kerekeket szabályozó kormányt. Még a jó úton voltunk, Londontól néhány mérföldnyire, amikor megállapítottam, hogy a Serpollet óránként csaknem ötven mérföldes sebességre is képes![/p]
		[p]Most azt kívántam, bárcsak jobban tudnék vezetni. Az úton mély keréknyomok és hatalmas kátyúk voltak, így csak nagy nehezen tudtam elkerülni, hogy bele ne hajtsak a kocsival a kétoldalt húzódó árokba.[/p]
		[p]Salisbury felé közeledtünk, és egy rövid szakaszon egyenes úton haladtunk, a felszíne is jó állapotban volt. Bár a kocsi döcögött tömör gumikerekein, a motor szinte hangtalanul működött, és a vidéki éjszaka valamennyi zaja hallatszott. Ekkor hallottuk meg egy nem sokkal előttünk haladó benzinmotor félreismerhetetlen pöfögését. Ez csak a Daimler lehetett![/p]
		[p]A következő kanyarnál megpillantottuk a lámpáit; és bizonyára ők is látták a mi karbidlámpánk erős fénysugarát. Mivel a Daimlerben három férfi ült, nem szándékoztam üldözőbe venni őket – csak követni akartam őket. A fények eltűntek, ahogy a Daimler áthaladt egy dombtetőn. Addig nem is láttuk újra, míg mi is ugyanarra a helyre nem értünk. A túloldalon meredek és kanyargós volt az út, amelyet egy zivatar még kiszámíthatatlanabbá változtatott. Láttuk, hogy a fények nagy sebességgel haladnak lefelé a dombról. Hirtelen teljesen eltűntek. Egy másodperc múlva narancssárga láng lobbant fel.[/p]
		[p]Izgalmamban, hogy mielőbb odaérjek, túl gyorsan hajtottam. Fékeztem. A Serpollet csúszkálva megállt, de csak azután, hogy felborult az árokban, én meg kirepültem a vezetőülésből.[/p]
		[p]Fred, Charlie és én nem sérültünk meg, de ekkorra a Daimler már lángoló ronccsá változott. Senki nem maradhatott életben az utasai közül.[/p]
		[p]Virradt, mire visszavittem a Serpollet-t a Regent Crescent-i kocsiszínbe. Elköszöntem Fredtől és Charlie-tól, és visszamentem a Northumberland Square-re.[/p]
	</text>
    <next id="45"></next>
  </p>
  <p id="41">
    <text>
		[p]Miközben a Northumberland Square-ről a Baker Streetre ballagtam, a Holmes jegyzettömbjében látott összekeveredett szavak hirtelen a helyükre kerültek, így szólt az üzenet: „Brown még több pénzt követel. El kell tenni láb alól.” Ez pontosan illett ahhoz az üzenethez, amit a mocsárban hagyott holttest alatt találtam – és biztosra vettem, hogy az is hamisítvány. Mindkettővel azt a látszatot akarták kelteni, hogy Holmes bűnös: gyilkosságot követett el![/p]
		[p]Ezt összekapcsoltam Lord Holdhurst kirablásával Mycroft Holmes lakása előtt, és még inkább megbizonyosodtam róla, hogy egy elveszett titkos állami dokumentumot kell megkeresnem. Ahhoz ugyanis, hogy a terv sikerüljön, a dokumentumnak Holmesnál kell előkerülnie. Nyilván a Baker Streeten rejtették el.[/p]
		[p]Mrs Hudson már tudta, hogy valami különös dolog folyik itt. Úgy éreztem, legalább egy kicsivel többet kell elárulnom neki a történetből. Valójában nemigen volt más választásom. Mrs Baxter már csaknem teljesen meggyógyult, és Mrs Hudsonnek többé nem volt szüksége a szolgálataimra. Nem lenne rá alkalmam, hogy titokban kutassam át Holmes szobáit. Csak Mrs Hudson beleegyezésével tehetem meg.[/p]
		[p]Miután meghallgatta a történetemet, beleegyezett – azzal a feltétellel, hogy nézheti, mit csinálok. Ez ellen nem volt kifogásom.[/p]
		[p]Az egyik probléma az volt, hogy a dokumentum valószínűleg elég kicsi, így könnyen el lehetett rejteni. A másik probléma pedig az, hogy aligha akad még egy hely, amelyet nehezebb átkutatni, mint Holmes nappali szobáját, ahol egy régi papucs orrába dohányt tömtek, a szeneskannában szivar található, és a kandallóban régi leveleket helyeztek biztonságba egy késpenge segítségével.[/p]
		[p]Semmit sem találtam. Egyszer ugyan felébredt bennem a remény, amikor a polcon furcsának látszó rést vettem észre a könyvek között. De ez a remény nyomban meg is hiúsult, mihelyt rájöttem, mi hiányzik. – Holmes Orvosi címjegyzéke, amit vissza akartam hozni, de a Northumberland Square-en felejtettem. Jobbnak láttam, ha ezt a tényt nem említem meg Mrs Hudsonnek.[/p]
		[p]Most már szinte semmi mást nem tehettem, mint hogy vártam.[/p]
	</text>
    <next id="44"></next>
  </p>
  <p id="42">
    <text>
		[p]Mrs Hudson, a Baker Street-i Szabadcsapat meg én megállapodtunk, hogy ebben a rejtélyes ügyben játszott szerepünknek titokban kell maradnia. Ezért nem meséltem el ilyen sokáig. Dr. Watson befejezetlen cikkének fölfedezése lehetővé tette, hogy néhány döntő részletet hozzátegyek.[/p]
		[p]Az volt a terv, hogy rossz hírbe keverjék Sherlock Holmest és fivérét, Mycroftot, sőt talán akasztófára is juttassák Holmest![/p]
		[p]Először a haditengerészeti turbina titkos terveit lopták el. Hogy miképpen és mikor, az nem fontos, de a rablást úgy követték el, hogy azt a látszatot keltsék, mintha akkor történt volna, amikor Lord Holdhurst távozott Mycroft Holmes lakásáról. További kapcsolatot jelentett a levél, amit Miss Marquis hozott, és úgy rendezték, mintha Mycroft küldte volna.[/p]
		[p]Bárki irányította is a tervet a színfalak mögül, az illető ezután megszerezte egy férfi holttestét, akit vagy megöltek, vagy véletlen baleset következtében bár, de erőszakos halállal halt meg. A holttestet aztán sóban és jégben fagyasztással konzerválták egy tartályban a Regent Crescent-i ház pincéjében. Az volt a tervük, hogy a holttest addig marad ott, amíg elérkezik a megfelelő pillanat. Vagyis olyan időpontot és olyan helyet kellett találniuk, hogy Holmesnak ne lehessen alibije a gyilkossághoz, amellyel majd megvádolják. Ha abbahagyják a fogyasztást, a holttest úgy fog kinézni, mintha a férfi csak nemrég halt volna meg. Ezután olyan helyre viszik, ahol felfedezése arra utal, hogy Holmes a tettes.[/p]
		[p]A tökéletes alkalom akkor érkezett el, amikor Holmes „A Baskerville család kutyája” címen ismert híres esettel foglalkozott. Holmes attól félt, hogy Sir Henry Baskerville élete veszélyben forog, ezért Baskerville Hallba küldte dr. Watsont. Holmes is utánament, de nem Baskerville Hallba, hanem a mocsárra, egy közeli elhagyatott kunyhóba, ahol várakozhatott és titokban figyelhetett. Valaki rájött Holmes tervére, és úgy látta, itt a megfelelő pillanat, hogy cselből elhelyezze a „gyilkosság” valamennyi bizonyítékát.[/p]
		[p]A terv szerint, amikor Holmes és Watson hazatér Baskerville Hallból, a rendőrség kap egy névtelen levelet a Holmes jegyzettömbjéből hamisított üzenettel együtt – „Brown még több pénzt követel. El kell tenni láb alól”.[/p]
		[p]És tényleg, Holmes meg Watson éppen visszatért a Baker Streetre, amikor fölkereste őket Lestrade felügyelő a Scotland Yardtól.[/p]
	</text>
    <next id="43"></next>
  </p>
  <p id="43">
    <text>
		[p]A lepecsételt levelet már felbontották. Amikor Lestrade megkérdezte, mi volt benne, az igazsághoz híven megmondták neki, hogy semmi. Ez nyilván hazugságnak tűnt. A névtelen levél, amit Lestrade kapott, azzal vádolta Mycroftot, hogy titkos haditengerészeti terveket küldött Holmesnak. Holmes ragaszkodott hozzá, hogy kutassák át a szobát, de mindössze egyetlen rendkívüli dolgot találtak. Egy Orvosi címjegyzék hátsó táblájának a rekeszében néhány vázlatrajz összehajtott példányát; a rajzok egy gyerekeknek való mozgatható bohócbábu összeállítását ábrázolták. Én meg tudtam volna magyarázni a dolgot, de Holmes és Watson még soha nem látta a rajzokat.[/p]
		[p]Ahogy a kutatás befejeződött, üzenet érkezett Lestrade-nek Lord Holdhursttől. Az állt benne, hogy a szakácsa megtalált bizonyos fontos dokumentumokat, amelyekről a lord azt hitte, hogy ellopták őket; úgy látszik, a saját konyhájában keveredtek el.[/p]
		[p]Nincs kétségem afelől, hogy ha minden a terv szerint történik, Lestrade hírt kapott volna egy „ártatlan” járókelőről is, aki egy holttestet talált a dartmoori mocsáron. A holttestnél lévő iratokból kiderült volna, hogy „Brown”-nak hívják; bár valószínűleg nem ez volt a férfi valódi neve. Tehát úgy festett volna a dolog, mintha a hullát megpróbálták volna elrejteni a Grimpen Mire-ban; és ha elmozdították volna, találnak egy levelet, amelyben valaki még több pénzt követel Holmestól „a meló” ért. Így a rendőrség azt hihette volna, hogy „a meló” a haditengerészeti titkok elrablása volt. Hála azonban Fred-nek, Charlie-nak, és nekem, nem volt többé holttest, amit megtalálhatnának, és bárkit pénzeltek is le, hogy „megtalálja”, az illetőt csalódás fogja érni.[/p]
		[p]Holmesnak sok ellensége volt, és Lestrade meg Watson úgy vélte, hogy a névtelen levél csak rosszindulatú tréfa lehetett. Holmes ezzel nem értett egyet. Ő már gyanította, hogy a levél egy félresikerült terv része volt. Talán ki is nyomozta volna, ha nem kérik fel, hogy vizsgáljon ki egy másik rejtélyes halálesetet egy Lower Norwood nevű helységben.[/p]
		[p]Megfejtettem a rejtélyt, de azt kívántam, bárcsak azt is megtudhattam volna, ki agyalta ki. Az egyik személyleírás, amelyet Fred adott arról a férfiról, aki követett, pontosan ráillett Holmes legnagyobb ellenségére, Moriarty professzorra. Moriartyról úgy tudták, hogy 1891-ben Reichenbach Fallsnál megölték, de hát ki más tudott volna ilyen sátáni összeesküvést szőni?[/p]
	</text>
    <victory />
  </p>
  <p id="44">
    <text>
		[p]Fred másnap reggel jelentést tett nekem. Éjszaka valaki járt a Regent Crescent-i házban, félórát tartózkodott ott, aztán újra elment. Úgy tűnt, a ház most üresen áll. Biztosan tudtam, azért mentek oda, hogy elvigyék a piros Serpollet-t. Az persze nem volt ott, és kételkedtem benne, hogy a tulajdonosa kérdezősködni merne, hol lehet, vagy bejelentené a lopást a rendőrségen. Nem gondoltam, hogy most már bárki is visszamegy a házba.[/p]
		[p]Mivel a holttestet elsüllyesztettük a Grimpen Mire-ban, biztosítottuk, hogy Sherlock Holmest ne vádolhassák gyilkossággal, de ha a dokumentumokat megtalálják a Baker Streeten, hazaárulással még mindig megvádolhatják. Biztos voltam benne, hogy már mindenütt kerestük az iratokat. A lepecsételt borítékot nem nyitottam ki. Mrs Hudson ezt nem volt hajlandó megengedni, de ez nem is aggasztott. Tudtam, hogy a boríték üres lesz.[/p]
		[p]Sherlock Holmes és dr. Watson néhány nap múlva visszatért a Baker Streetre. Nem egészen egy órával a megérkezésük után fölkerteste őket Lestrade felügyelő a Scotland Yardtól. Mrs Hudson csak néhány beszélgetésfoszlányt hallott. Lestrade névtelen levelet kapott, amely titkos állami dokumentumok ellopásával vádolta Holmest. Semmit sem találtak, és úgy tűnt, Lestrade meggyőződött róla, hogy csak gonosz tréfa volt az egész.[/p]
		[p]Azt reméltem, hogy amikor a befejezeüen cikk előkerül dr. Watson iratai közül, talán benne lesznek a döntő bizonyítékok. Nem voltak benne.[/p]
		[p]Bár nem sikerült megoldanom az ügyet, eddig nem tártam fel ezeket a részleteket, mert így állapodtunk meg Mrs Hudsonnel és a Baker Street-i Szabadcsapattal.[/p]
		[p]Mindez olyan régen történt, hogy már csaknem elfelejtettem. Az emlékeztető akkor bukkant elő, amikor régi könyveket dobáltam ki a padlásról. És lám, mit találtam köztük: egy 1901-es Orvosi címjegyzéket. Mindig vissza akartam adni Holmesnak, mégsem tettem. Azt hiszem, szándékosan tartottam meg, mint afféle emléket.[/p]
		[p]Most már csak egy izgalmas rejtélyre emlékeztetett – de olyan rejtélyre, amelyet még mindig nem tudtam megoldani. Néhány más könyvvel és irattal együtt madzaggal átkötöttem és beledobtam a szemétládába.[/p]
	</text>
    <victory />
  </p>
  <p id="45">
    <text>
		[p]Volt még néhány ötletem a rejtéllyel kapcsolatban, de a megoldásnak a közelébe se jutottam. Biztos voltam benne, hogy több nélkülözhetetlen nyom megsemmisült abban a lángoló kocsiban.[/p]
		[p]Ha elképzeléseim valamelyest is megközelítették az igazságot, akkor még valami másnak is lennie kellett a Baker Streeten. Már alaposan átkutattam Holmes szobáját. Még egyszer megpróbálhatom. Mindenképpen vissza kell vinnem az Orvosi címjegyzéket, amit még nem tudtam visszatenni a polcra.[/p]
		[p]Nem találtam az Orvosi címjegyzéket. Nemrég még a zsebemben volt. Gyanítottam, hogy most egy árok fenekén hever valahol Salisbury közelében, ahol kirepültem a kocsiból.[/p]
		[p]Úgy véltem, itt az ideje, hogy néhány szót mondjak Mrs Hudsonnek a történtekről. Ő amúgy is befejezte Mrs Baxter ápolását, és a beleegyezése nélkül nem kutathattam volna át még egyszer Holmes szobáit. Nem találtunk semmiféle újabb érdekességet.[/p]
		[p]Mrs Hudson, a Baker Street-i Szabadcsapat meg én megállapodtunk, hogy az ügyben játszott szerepünknek titokban kell maradnia. Egészen biztos voltam benne, hogy már épp eleget tettem ahhoz, hogy meghiúsuljon bármilyen terv, amit kifőztek. Most már nincs más hátra, ki kell várnom, hogy mi lesz.[/p]
		[p]Két nap múlva megjelent egy bekezdés a [em]The Times[/em] című újság vidéki hírrovatában, amely egy Salisburyhez közeli úton történt halálos balesetről számolt be. Egy kocsi, amit nem ló vontatott, nyilvánvalóan kormányozhatatlanná vált a meredek lejtőn, és amikor felborult, kigyulladt. A hír szerint [em]négy[/em] holttestet találtak a kiégett roncsban. A Regent Crescentről három férfi indult el. Ki volt a negyedik?[/p]
		[p]Amikor Holmes és Watson visszatért a Baker Streetre, fölkereste őket Lestrade felügyelő a Scotland Yardtól. Mrs Hudson keveset hallott a beszélgetésből azon kívül, hogy a rendőrség névtelen levelet kapott, amelyben Holmest valamilyen bűncselekménnyel vádolták. De úgy látszik, Lestrade meggyőződött róla, hogy nincs olyan bizonyíték, ami igazolná a vádakat.[/p]
		[p]Abban reménykedtem, hogy a néhai dr. Watson írásai között megmaradt befejezetlen újságcikkben talán benne lesz az ügy végső megoldása, de nem volt. Az eset mindmáig megoldatlan.[/p]
	</text>
    <victory />
  </p>

</content>